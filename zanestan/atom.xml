<?xml version="1.0" encoding="utf-8"?>
<feed xmlns="http://www.w3.org/2005/Atom">
    <title>زنستان</title>
    <link rel="alternate" type="text/html" href="http://zanestan.org/" />
    <link rel="self" type="application/atom+xml" href="http://zanestan.org/atom.xml" />
   <id>tag:zanestan.org,2007://1</id>
    <link rel="service.post" type="application/atom+xml" href="http://zanestan.org/cgi-bin/mt/mt-atom.cgi/weblog/blog_id=1" title="زنستان" />
    <updated>2007-11-07T07:34:47Z</updated>
    <subtitle>Her Land</subtitle>
    <generator uri="http://www.sixapart.com/movabletype/">Movable Type 3.2</generator>
 
<entry>
    <title>شرم بر ما!/خدیجه مقدم</title>
    <link rel="alternate" type="text/html" href="http://zanestan.org/issue33/serious/../07,11,07,11,01,40/" />
    <link rel="service.edit" type="application/atom+xml" href="http://zanestan.org/cgi-bin/mt/mt-atom.cgi/weblog/blog_id=1/entry_id=2728" title="شرم بر ما!/خدیجه مقدم" />
    <id>tag:zanestan.org,2007://1.2728</id>
    
    <published>2007-11-07T07:31:17Z</published>
    <updated>2007-11-07T07:34:47Z</updated>
    
    <summary></summary>
    <author>
        <name>زنستانی ها</name>
        
    </author>
            <category term="serious" />
    
    <content type="html" xml:lang="en" xml:base="http://zanestan.org/">
        <![CDATA[<p>صبح روز یکشنبه 13 آبان وقتی چشم هایم را باز می کنم و به ساعت نگاه می کنم می فهمم که 2 ساعت بیشتر نخوابیده ام ، لب هایم چه کلفت و سنگین شده ، به سرعت بر می خیزم و به آیینه نگاه می کنم وای خدای من چه تب خال های وحشتناکی ، یاد نگرانی ها و اضطراب هایی که نصفه شب دست از سرم بر نمی داشتند می افتم . دلم بد جوری شور می زند ، دیشب به بچه ها گفته بودم احساسم و عقل ام به من می گوید که مگر ممکن است دلارام تبرئه نشود ، کار خلافی نکرده ، در یک تجمع مسالمت آمیز شرکت کرده ، تازه ماموران مثلا امنیت و پلیس دستش را هم که شکسته بودند ، در این شرایط حساس مملکت، به آرامش احتیاج دارد ، هزینه زندان بردن دلارام  برای آقایان خیلی بالا خواهد بود ، بالاخره به خاطر حفظ امنیت و آرامش هم شده دیگر اشتباه های گذشته را تکرار نمی کنند . جوان ها با احترام به من  می گفتند  حالا خواهید دید  . آنها احساس شان چیز دیگری بود .</p>

<p>منتظر تلفن زهره بودم که قرار بود صبح اول وقت برود و حکم تجدید نظر شده دلارام را در شعبه 6 اجرای احکام ببیند ،کارهایم را طبق عادت بدون اینکه فکر کنم انجام می دهم و آماده بیرون رفتن از خانه هستم که تلفنم زنگ می زند ، نگاه می کنم به صفحه تلفن ، وای ، زهره است ، سریع جواب می دهم ، از آهنگ صدای او متوجه می شوم که خبر خوبی برای مان ندارد ولی باز هم وقتی می شنوم که زهره می گوید دو سال و نیم قطعی شده ، می گویم ، غیر ممکن است ، آخر برای چه ؟ واقعا کسانی که این حکم را داده اند شرم نمی کنند ، دلشان برای ما نمی سوزد برای مملکت هم نمی سوزد ؟ با زهره خداحافظی کرده ام ولی تا یوسف آباد  با خودم حرف می زنم . اشک  از چشم های بی خواب قرمزم  سرازیر می شود ، شرم دارم با بچه ها روبرو شوم ، این خوش بینی و مثبت فکر کردن من هم گاهی حسابی خجالتم می دهد .</p>

<p>در راهروی کانون مدافعان حقوق بشر ، دوستان دلارام و پیام تازه داماد  کنار دلارام ایستاده اند، همه غمگین ، اخمو ، عصبانی هستند ، فقط دلارام است که می خندد ، از قیافه ی من متوجه می شوند که خبر را شنیده ام می گویند دیدید چه شد ! می گویم به خدا نمی گذاریم ! همه ما مادران می رویم و دستور توقف حکم را می گیریم . باز هم خوش بینی ، یک لحظه نگاه های عاقل اندر سفیه بچه ها میخکوبم می کند ،</p>

<p>از پله ها بالا می روم که خودم را به خانم عبادی برسانم و کمی از او مثل همیشه قوت قلب بگیرم .</p>

<p>بعضی از همسن و سال های من که در سالن نشسته اند، باور نمی کنند ، حق هم دارند باور کردنی هم نیست . ولی کم کم ما هم باید باور کنیم .</p>

<p>عجب روز غریبی است ، روز اشغال سفارت آمریکا ، روز دانش آموز ، روز اعلام موجودیت مادران صلح  در اولین کنفرانس مطبوعاتی کمیته زنان کانون مدافعان حقوق بشر، روز ظلم به زنان در ایران اسلامی ، روز توهین به مدنیت ، روز نفی حقوق زنان ، روز نفی مشارکت جوانان در توسعه ، روز خشونت بر زنان در ایران ، شاید هم روزی به همین نام تقویم شود چرا که حکم مجازات همه زنان و مردان برابری خواه را صادر کرده اند . روزی است که اعلام کرده اند جرم  انسان بودن زن دو سال و نیم حبس و زندان است ، تا بفهمد  که جنس دوم است  ، نصف یک مرد است ، چشمهایش نمی بیند که شهادت دهد . عقل و منطق و تخصص ندارد که قضاوت کند ، لیاقت ندارد که سرپرست فرزندش باشد و به طور کلی زن کالا است هر مردی پول اش بیشتر بود می تواند بیشتر از این کالا بخرد و استفاده کند . دولت جایزه هم می دهد . نمی توانم افکارم را متمرکز کنم و به سخنرانی ها گوش بدهم ، با هر کلمه ای از سخنرانی خانم عبادی یاد عزیزی می افتم ، یاد زهرای جوان پزشک و زحمتکش که چه بر او گذشت  و خانواده اش با این ظلم چگونه کنار خواهند آمد.</p>

<p>به روناک فکر می کنم که در زندان سنندج ممکن است بشنود که مجازات برابری خواهی اش دو سال و نیم است ؟ یاد مازیار می افتم که اگر بود این روز ها جه قدر می توانست به ما کمک کند ، و اگر از حکم دلارام اطلاع پیدا کند چه قدر ناراحت خواهد شد .</p>

<p>غروب است ، در راه خانه ام ، تمام کارها و برنامه های  روز های بعد را کنسل کرده ام ، حتی طبیعت گردی آخر هفته در تعطیلی مناسبی که پیش رو داشتیم . هر کاری غیر از تلاش برای آزادی ، عدالت و برابری برایم بی معنی شده  شاید خودم را مقصر می دانم !</p>]]>
        
    </content>
</entry>
<entry>
    <title>.......</title>
    <link rel="alternate" type="text/html" href="http://zanestan.org/issue33/../07,11,07,01,22,40/" />
    <link rel="service.edit" type="application/atom+xml" href="http://zanestan.org/cgi-bin/mt/mt-atom.cgi/weblog/blog_id=1/entry_id=2725" title="......." />
    <id>tag:zanestan.org,2007://1.2725</id>
    
    <published>2007-11-06T21:52:17Z</published>
    <updated>2007-11-06T21:54:09Z</updated>
    
    <summary></summary>
    <author>
        <name>زنستانی ها</name>
        
    </author>
            <category term="33" />
    
    <content type="html" xml:lang="en" xml:base="http://zanestan.org/">
        
        
    </content>
</entry>
<entry>
    <title>کار هر سینه نیست این آواز/  منصوره شجاعی</title>
    <link rel="alternate" type="text/html" href="http://zanestan.org/issue33/serious/../07,11,06,01,59,59/" />
    <link rel="service.edit" type="application/atom+xml" href="http://zanestan.org/cgi-bin/mt/mt-atom.cgi/weblog/blog_id=1/entry_id=2721" title="کار هر سینه نیست این آواز/  منصوره شجاعی" />
    <id>tag:zanestan.org,2007://1.2721</id>
    
    <published>2007-11-06T10:29:36Z</published>
    <updated>2007-11-06T21:50:05Z</updated>
    
    <summary>کار هر سینه نیست این آواز/  منصوره شجاعی</summary>
    <author>
        <name>mana</name>
        
    </author>
            <category term="serious" />
    
    <content type="html" xml:lang="en" xml:base="http://zanestan.org/">
        <![CDATA[<p>صدای جوانش را بی مهابا سر می دهد  و می خواند . از عشق می گوید و از آرمان ،  از تلاش می گوید و از نیروی مردم ، نه ... " کار هر سینه نیست این آواز " .</p>

<p>آواز دلارام از سینه  نسلی بر می خیزد که خود به تجربه و به تلاش، آرمان هایش را ساخته . نه قیم مآبی پیشه کرده ، نه قهرمانی و نه سهم خواهی از قدرت. او آواز می خواند تاکه صدایش به گوش بچه ها ی پامنار برسد به گوش کارتن خواب های ترمینال جنوب ، به گوش زنان مصیبت دیده از زلزله بم، و به گوش آنانی که  برابری ، صلح ، امنیت  و تامین  حقوق بشر را آرزومندند.</p>

<p><img alt="delaramm.jpg" src="http://zanestan.org/delaramm.jpg" width="768" height="512" /></p>

<p>نسل دلارام جهان را به گونه ای دیگر دید ،پای بر زمین واقعیات نهاد و پرواز را آموخت .</p>

<p>مجازاتش اما نه هم سنگ  آرمان هایش بود و نه به بلندای صدای جوان ونیرومندش آنگاه که در جشن عروسی همراه بادوستانش عاشقانه و آرزومند  آواز سرداد و از عشق گفت .... نه ، کار هر سینه نیست این آواز.</p>

<p>در کانون مدافعان حقوق بشر بودیم که با دوستان و همسرش «پیام» وارد شد و پیغام اجرای احکام را داد.  همسرجوانش پرسشگر نگاه می کرد که یعنی این بود پاسخ تمامی عشق به مردم و تلاش برای ساختن وطن بر پایه های عدالت و برابری ؟!!..   و من نمی دانستم در جواب نگاه او و در پاسخ صدای رسای عروس جوانش چه بگویم جز آن که :</p>

<p>دلارام را بدین سیاست می برند که قفل و زنجیر چهاردیواری زندانش قفلی بر زبان زنان شود و بی تردید نمی دانند که کلید این قفل را زنان نه به جادو که به تدبیر، سالهاست با زبان قانون و مدنیت صاحب شده اند. </p>

<p>دلارام را می برند که زنان به خانه و آشپزخانه برگردند و نمی دانند که این نسل راه بر مادران و مادربزرگان خاموش خود نیز هموار کرده وروشن ساخته است .</p>

<p>دلارام را می برند و بی تردید نمی دانند که نمی توانند مانع راه پرفراز و نشیب او شوند. راه این نسل از کوچه پس کوچه های شهرمی گذرد  از پستوهای خانه های دود گرفته زنان سرپرست خانوار ،از خیابان های مرکز شهر، ازدل زنان خانه دار و مدبری که به رنج و با امید چشم به تغییر قوانین تبعیض آمیز دوخته اند، از میان زنان کارمند، معلم ، دانشگاهی  ، محقق ، فعالان حقوق بشری و کسانی که هم این نسل را پرورانده اند وهم خود دست پرورده خلاقیت واستقلال رای این نسل هستند.   </p>

<p>راه این نسل هرچند که " راه شیری " است و با ستاره ها نسبت دارد، اما از واقعیت زندگی زنان آگاه و به پا خاسته ایرانی سر بر آورده . دلارام اگرهم که  به زندان رود نه نگران  جوانی خویش و نه نگران غم خانواده و نه نگران تنهایی همسر جوانش است. دلارا م دغدغه تصویب لایحه خانواده را در مجلس هفتم دارد دغدغه امضاهای منتظر برگه های کمپین یک میلیون امضا است که در دست او مانده . و رفتنش اگر با خام فکری دولت مردان محقق شود تنها یک پیام برای زنان می گذارد : قسم بر عشق و قسم بر عدالت که  بر هیچ تبعیضی گردن ننهیم.</p>]]>
        
    </content>
</entry>
<entry>
    <title> Dark Days for Women</title>
    <link rel="alternate" type="text/html" href="http://zanestan.org/issue33/her/../07,11,06,01,56,12/" />
    <link rel="service.edit" type="application/atom+xml" href="http://zanestan.org/cgi-bin/mt/mt-atom.cgi/weblog/blog_id=1/entry_id=2718" title=" Dark Days for Women" />
    <id>tag:zanestan.org,2007://1.2718</id>
    
    <published>2007-11-06T10:25:49Z</published>
    <updated>2007-11-06T21:50:06Z</updated>
    
    <summary></summary>
    <author>
        <name>mana</name>
        
    </author>
            <category term="her" />
    
    <content type="html" xml:lang="en" xml:base="http://zanestan.org/">
        <![CDATA[<p>udicial authorities in Iran have sentenced two women activists who participated in a peaceful protest against discriminatory laws in June 2006 to more than 30 months in jail and ten lashes.</p>

<p>The harsh sentences come amid the recent arrests of more than a dozen student activists, the government closure of the popular Hammihan newspaper, and pressure on Iran's Labour News Agency to stop its activities, in another sweeping crackdown on the Islamic Republic's civil society.</p>

<p>Delaram Ali, who is a member of the "One Million Signatures for Equality Campaign", was sentenced to 34 months in prison plus ten lashes on Jul. 1. A day later, Alieh Eghdamdoust, another women activist, received a sentence of 40 months and 20 lashes.</p>

<p>Their advocacy campaign was launched to change the discriminatory laws against women in Iran's constitution.</p>

<p>"There is no precedent for such ruthless sentences against women. The punishments do not fit the alleged crimes," Nasrin Sotoodeh, Delaram's lawyer, told IPS by telephone from Tehran.</p>

<p>"These ladies are facing these sentences because of participation in a peaceful gathering, which is basically permitted by Iran's constitution. Article 27 states that people have the right to peacefully gather unless they carry guns or violate Islamic laws. The government must provide proof that these women have violated the law."</p>

<p>Some of the main grievances of the campaign are equal inheritance rights (women currently receive half of what men do), the elimination of polygamy and fair custody rights. "In all the women's protests to date, they peacefully convened to change such laws," added Sotoodeh, who represents many women rights activists in Iran.</p>

<p>The pressure on women activists increased dramatically when government security agents and police violently put an end to a peaceful protest in Tehran in June 2006. Dozens of participants were arrested and released afterwards on bail.</p>

<p>The second round of confrontation occurred when security agents arrested more than 30 women who had gathered in front of Tehran's Islamic Revolutionary Court to support five women on trial inside the courthouse on Mar. 4, 2007 for participating in the protest rally.</p>

<p>Four of the women in that trial ended up being sentenced to one to three years in prison. They have filed an appeal.</p>

<p>"Delaram Ali's arm was hurt and had to be put in a cast for two months, when she was attacked by female police officers. We filed a lawsuit against the police. It has been a year now, and although we understand the case investigator has asked the police to attend a briefing session to provide information about the incident, they have not honoured this request," Sotoodeh said.</p>

<p>"The last update is that the case investigator has declared that if a [police] representative does not appear before the court, the court will be forced to issue a verdict in their absence. While these women's complaints about their beatings [by the police] have not been processed, one by one they have received heavy sentences, and are exposed to further violence," she said.</p>

<p>The campaign against discriminatory laws in Iran has caught Supreme Leader Ali Khamenei's attention, indicating that the women's voices are reaching high-ranking ayatollahs.</p>

<p>"In our country... some activist women, and some men, have been trying to play around with Islamic rule in order to match international conventions relating to women," Khamenei said during a speech last Thursday to commemorate National Women's Day according to his official website and the state-run television. "This is wrong."</p>

<p>However, he emphasised that "some of the women issues which exist in religious jurisprudence are not the final word and it is possible to make new interpretations through research by a skillful jurist." The supreme leader has absolute power over all state matters.</p>

<p>Despite all their achievements since the Islamic Revolution of 1979, women still endure tight restrictions under the constitution, such as requiring a male guardian's permission to work or travel abroad. Women are not allowed to become judges or run for president, and a man's court testimony is considered twice as valid as a woman's.</p>

<p>Fariba Davoodi Mohajer, another activist in the women's movement, who was sentenced to five years in prison last May but is currently free on bail pending appeal, believes that women's quest for equality raises critical questions about the validity of a constitution based on Sharia, or Islamic Law.</p>

<p>"The hardliners want to control the women's movement at the domestic and international levels. In many of these cases, harsh sentences, repeated summons or interrogations, and legal and illegal threats are designed to stop the women's movement," Davoodi told IPS. "These sentences by the hardliners are intended to intimidate civil society and prevent the growth of independent social movements."</p>

<p>"In recent years, the women's movement has acted as a catalyst to refuel student and labour movements which had been silenced. The latest crackdown against women is an effort to pacify the civil society and intimidate other activists such as students, labour leaders, journalists and activists."</p>

<p>In an interview with IPS, Mahboubeh Abbasgholizadeh, editor of Farzaneh, a quarterly publication dedicated to women's issues, and director of the NGO Training Centre in Tehran, said that "increased police brutality over the past few months, paired with harsh sentences, clearly convey the message that public gatherings and protests will no longer be tolerated."</p>

<p>Abbasogholizadeh, who was one of the 33 women imprisoned last March, believes that the hardliners' confrontations with activists reflect their fear that such demands for change are a strategy to overthrow the Islamic regime.</p>

<p>"A faction of the hardliners identifies our peaceful activities as tactics for a so-called 'soft overthrow' of the regime. This paranoia has inflicted additional pressure on civil society. They do not realise that women's demand are basic necessities and impossible to ignore," she said. "Compared to two years ago, all public resources have been removed from civil society activists, especially women, and have been handed to religious propaganda and charity organisations."</p>

<p>"The hardliners have a plan for extensive suppression, beginning with pressuring independent papers. Therefore, it is safe to say that the prison sentences for those women must be viewed within the larger picture: authorities who believe in suppression of civil society have gained momentum over the more moderate factions who do think that the Islamic government should control or halt these types of activities."<br />
<em><br />
*Omid Memarian is an Iranian journalist and civil society activist. He has won several awards, including Human Rights Watch's highest honour in 2005, the Human Rights Defender Award.<br />
</em></p>]]>
        <![CDATA[<p>HER33.jpg</p>]]>
    </content>
</entry>
<entry>
    <title>چقدر از بدنت را باید بفروشی برای زندگی؟</title>
    <link rel="alternate" type="text/html" href="http://zanestan.org/issue33/house/../07,11,06,01,54,55/" />
    <link rel="service.edit" type="application/atom+xml" href="http://zanestan.org/cgi-bin/mt/mt-atom.cgi/weblog/blog_id=1/entry_id=2717" title="چقدر از بدنت را باید بفروشی برای زندگی؟" />
    <id>tag:zanestan.org,2007://1.2717</id>
    
    <published>2007-11-06T10:24:32Z</published>
    <updated>2007-11-07T08:12:00Z</updated>
    
    <summary>چقدر از بدنت را باید بفروشی برای زندگی؟ </summary>
    <author>
        <name>mana</name>
        
    </author>
            <category term="house" />
    
    <content type="html" xml:lang="en" xml:base="http://zanestan.org/">
        <![CDATA[<p> <br />
<img alt="555.jpg" src="http://zanestan.org/555.jpg" width="400" height="300" /></p>

<p>ساعت حوالی 10 صبح بود. باید برای گرفتن جواب آزمایش یکی از بچه های خانه کودک به کلینیکی به میدان خراسان میرفتم.</p>

<p>به مقصد که رسیدم درست همان جای قبلی نشسته بود و همانطور چادرش را روی صورتش کشیده بود. مثل دفعه قبل بچه کوچکی روی پاهایش به خواب رفته بود. از دستهایش میشد حدس زد که جوان است. دفعه گذشته هم که برای انجام آزمایش آمده بودیم او را در همینجا و همینطور دیده بودم. برایم عجیب بود. معمولاً کسی برای گدایی کردن محلهای چنین فقیرنشین و پیادهرویی به این خلوتی را انتخاب نمیکند. کمی این پا و آن پا کردم و به سمت کلینیک رفتم. در قسمت دریافت جواب آزمایش، مرد بداخلاقی مسئول تحویل گفت: «مگر نگفته بودم ظهر بیایید؟» چند ثانیه فکرکردم و آرام گفتم: «خیر، چیزی نفرموده بودید. روی برگه هم فقط تاریخ زده ساعت نه. معمولاً هم برای گرفتن جواب آزمایش صبحها مراجعه میکنند.» با عصبانیت گفت: «حالا که حاضر نیست، 12 زودتر هم جواب نمیدهیم.» اگر چیزی در ذهنم دور نمیزد، قطعاً خیلی عصبانی میشدم، اما خیلی خونسرد گفتم:« بسیار خوب» و از کلینیک بیرون زدم. سریع خودم را به محلی رساندم که دقایقی پیش از تاکسی پیاده شده بودم. هنوز آنجا نشسته بود با همان وضع سابق. آرام رفتم و دو زانو کنارش نشستم و به دیوار تکیه دادم. گفتم: «جای خوبی ننشستی. هم پیاده روی خلوتیه و هم آفتاب مستقیم رو صورت خودت و بچه افتاده. چرا جاتو عوض نمی کنی؟ یک پیاده روی شلوغتر یا جایی که لااقل سایه باشد.»</p>

<p>دستم را نزدیک بردم و دستی روی سر بچهای که روی پایش خوابیده بود کشیدم و گفتم: «پخت این بچه. اینو از سرش وا کن.» آرام بند کلاه نخی را که زیر چانه بسته شده بود باز کردم و کلاه را درآوردم. سر بچه خیس عرق شده بود. پرسیدم: «بچه خودته؟» زن حتی یک کلمه هم نگفت، تکان هم نخورد. چند دقیقهای در سکوت گذشت. دوباره پرسیدم: «تنهایی؟» چند لحظه سکوت کرد. داشتم مطمئن میشدم که به حرفهایم جوابی نخواهد داد که صدای آرامی از زیر چادر کهنهاش به گوشم رسید. درست نمی شنیدم چه میگوید، سرم را بردم نزدیکتر و گفتم: «اگر با خودت حرف میزنی که هیچ، ولی اگر با من حرف میزنی چادرتو بالا بزن تا بشنوم چی میگی. صدات این زیرها گم می شه.» آرام دستم را به سمت چادرش بردم و لبه چادر را که روی صورتش کشیده بود پس زدم. هیچ اعتراضی نکرد. جا خوردم. دختر بچهای به نظر میرسید با چهرهای کاملاً تکیده و خسته. چند دقیقهای نگاهمان بر هم ثابت ماند. چشمانش عمق داشت. عمقی به اندازه تمام آنچه بر او رفته بود. چهره تکیدهاش ناگفته گواه سختیهای بسیار بود.</p>

<p>آرام گفت: «تنهای تنها که نه. شوهر دارم. سربازه و صبحهای زود میره سربازی و شبها بر میگرده، ولی خوب نمیتونه کار کنه. منم برا همین گدایی میکنم.»</p>

<p>گفتم: «تهران کسی رو داری؟» گفت: «بله، خانوادههامون، ولی اونا از پس خرج خودشونم بر نمیان. منم به کسی چیزی نمی گم. فکر میکنن تو یه تولیدی کار میکنم، برا همین صورتمو میبندم، شاید آشنایی از این جا رد شه.» پرسیدم: «چه کجایی؟ خونت نزدیکه» گفت: «نه، دروازه غار میشینیم.»</p>

<p>بچه شروع به گریه کرد و ناگهان طوری چهره دختر در هم رفت که گویا مسئلهای پیش آمده که از حل آن عاجز است. تلخ گفت: «بازم گریه میکنه، گرسنشه و منم شیر ندارم. از صبح هم که پولی جمع نکردم.» و بعد حرف را عوض کرد: «تو کی هستی؟ چرا اومدی کنار خیابون پیش من نشستی؟ خبرنگاری؟»</p>

<p>لبخند زدم و دوباره نگاهم به نگاهش گره خورد. «نه اومده بودم جواب آزمایش یکی از بچهها رو بگیرم. من مددکارم. جواب آزمایش مال یکی از بچههای مرکزیه که من کار میکنم. یه خانه کودک مخصوص بچههاس. گفتن آزمایش حاضر نیست، اومدم بیرون و گفتم چند دقیقهای پیش تو بشینم.» نگاهم کرد و سرش را تکان داد. به نظر نمیرسید حرفهایم را باور کرده باشد. بلند شدم و به او اشاره کردم که برای گرفتن جواب آزمایش میروم. وارد کلینیک که شدم اول به سمت داروخانه رفتم و یک قوطی شیر خشک خریدم، جواب آزمایشها را از مرد بداخلاق گرفتم و دوباره به سمت پیادهرو بازگشتم. به او که رسیدم دولا شدم شیر خشک را روی چادرش گذاشتم. این بار خودش لبه چادر را بالا زد و نگاهی به من انداخت و گفت: «خدا عمرت بده، داشتم فکر میکردم چطوری این بچه رو سیر کنم، این بچه از بس آب قند خورد مرد.» همانطور که حرف میزد من برای بچه شکلک در میآوردم و بچه میخندید. از او پرسیدم: «اسمش چیه؟» «سمیه.» گفتم: «اسم خودت چیه؟» «معصومه.» و در حقیقت معصوم بود.</p>

<p>جواب آزمایشها دستم بود. آنها را به او نشان دادم تا مطمئنتر شود و گفتم: «جوابشونو گرفتم تا دکتر نرفته باید جوابها رو پیشش ببرم.» لبخند زد. چند قدم جلوتر رفتم، برگشتم و نگاهش کردم و بلند گفتم: « همیشه همین جایی؟» سرش را به علامت تأًیید تکان داد و من ادامه دادم: «امیدوارم دوباره ببینمت.»</p>

<p>چند روز فکر کردم تا توانستم در یک کارگاه بستهبندی حوالی میدان شوش برایش کاری پیدا کنم که با 8 ساعت کار روزانه ماهی 75 هزار تومان به او حقوق بدهند. به نظرم حقوق کمی بود ولی از گدایی کردن بهتر بود. روز سوم که برگشتم او را همانجای همیشگی دیدم. یک قوطی شیر خشک خریده بودم. آن را روی چادرش گذاشتم و خم شدم تا سمیه را از روی پایش بردارم. لبه چادرش را بالا زد و در حالی که سمیه را بغل کرده بودم، با لبخند نگاهش کردم. گویی یک بچه سرخوش 9-8 ساله است. نگاهی به قوطی شیر خشک انداخت و گفت: «باز هم برای آزمایش اومدی؟» خندیدم و گفتم: «نه، این بار اومدم معصومه و سمیه را ببینم.» لحظهای سکوت کرد و بعد چهرهاش در هم رفت و پرسید: «کاری داری؟» تعجب نکردم، طبیعی بود که دوباره شک کرده باشد. آرام گفتم: «کار خاصی که نه، ولی شاید اگر بخواهی بتونم کاری برات دست و پا کنم.» گفت: «چه کاری؟» «بستهبندی در یک کارگاه.» هیچ نگفت. ادامه دادم: « البته هنوز قطعی نیست. من باید ضمانت این کارو بکنم و باید تو رو بهتر بشناسم.» سرش را بلند کرد و طوری نگاهم کرد که از خودم بدم آمد. با خودم فکر کردم چه میگویم؟ از راه رسیدهام و از او می خواهم که برای یک ضمانت ساده همه چیز زندگیاش را بگوید.</p>

<p>گفت: «چی میخوای بدونی؟ اسمم معصومس و شوهرم سربازه و از ناچاری گدایی میکنم.» (عصبانی به نظر میرسید) گفتم: «معصومه نمیخوام برای ماهی 75 هزار تومن عذابت بدم، متهمات کنم یا... ولی چند روزیه به تو فکر میکنم که چطور با این مخارج سنگین زندگیتو میگذرونی.» سکوت کرد. چند دقیقهای که گذشت ادامه دادم: «معصومه من میخواستم کمکی بکنم، کمکی نه در حد آوردن یک قوطی شیر خشک، کمکی که شاید کمی وضع تو رو سر و سامون بده.» سکوت او ادامه پیدا کرد. اینبار که حرف زد انگار صدایش را نمیشناختم. صدایش محکمتر بود. بلند و تلخ. گفت: «من روزا گدایی میکنم، ساعت 3 بعد از ظهر که شوهرم از سربازی میاد – اون سرباز فراری بود و دستگیرش کردن _ برام مشتری میآره. با بعضیها میرم خونههاشون و با بعضی به خرابههای اطراف. فکر میکنی از صبح تا عصر چقدر درمیآرم. حتی اون قدر نیس که سمیه سیر شه. بعد از ظهرها از هر کسی که بیاد 500 تومن میگیرم.»</p>

<p>خشکم زد. سرم داغ شد. چند بار پلک زدم. انگار به گوشهایم شک داشتم. حرفهایش را تکرار کردم: از هر نفر 500 تومن. بدنم سست شد: « معصومه با خودت چیکار میکنی؟ همخوابگی برای 500 تومن؟ میدونی نرخ معمولی کاری که میکنی حتی تو فقیرترین محلهها هم این قدر نیست؟» نگاهم کرد. نگاهش گنگ بود. آرام گفت: «نمیدونم. قبلا که این کاره نبودم. حالا هم رضا مشتریها رو میآره. من با کسی طرف حساب نمیشم. رضا برا هر نفر 500 تومن به من میده. کرایه خونه هم با خودشه.»</p>

<p>گفتم: «به 500 تومن راضیای؟» مکث کرد. زل زد به چشمانم و گفت: «سمیه گرسنس و منم شیر ندارم. بچه شیر میخواد.» هر دو سکوت کردیم. سرم تیر میکشید: «چند سالته؟» گفت: «پونزده سال». به طرز احمقانهای یاد کارگاه بستهبندی افتادم. معصومه هنوز جزو قانون منع کار کودکان بود. لبخند تلخی روی لبم نشست. میدانستم قضیه پیچیدهتر از آن است که فکر میکردم، رضا نخواهد گذاشت زنش در یک کارگاه کار کند، روزی 8 ساعت برای 75 هزار تومان!</p>

<p>بلند شدم و به معصومه اطمینان دادم که برمیگردم. به او گفتم: «باید با رئیس کارگاه صحبت کنم. تو هم خوب فکراتو بکن.» من هم باید خوب فکر کنم. فکر راضی کردن رئیس کارگاه، فکر خلاصی از شر رضا، فکر سمیه که هنوز 7 ماهه است. فکر معصومه که دارد ذره ذره آب میشود و خیلی فکرهای دیگر.</p>

<p>سه روز بعد برگشتم. صاحب کارگاه راضی شده بود. هم برای کار معصومه و هم برای سمیه که در کنار مادرش بماند. تمام راه را به کارهایی که باید بکنم فکر میکردم. به تصمیم معصومه و به ادامه زندگیاش بدون رضا.</p>

<p>صدای راننده مرا به خود آورد: «یدون خراسون.»</p>

<p>پیاده شدم. قدمهایم سست شد. معصومه نبود. نه در جای همیشگی و نه حتی در شعاع چند کیلومتری. تک تک کوچههای محله را بارها و بارها پیمودم. تا مدتها هر چند وقت یکبار به میدان خراسان رفتم، تا شاید او را دوباره بیابم. اما دیگر هرگز او را ندیدم. معصومه دیگر هرگز پیدا نشد اما یک سئوال برای همیشه باقی است. سمیه هر روز بزرگتر میشود و دیگر با روزی 500 یا 1000 تومان راضی نمیشود. سمیه باید درس بخواند و مدرسه برود و زندگی کند. (کارهایی که حتما دلش میخواست انجام دهد).آیا معصومه هر روز باید سهم بیشتری از وجودش را بفروشد؟ حتما رضا فکر کرده بود که به نفعش نیست که معصومه کار بهتری پیدا کند. یک کار دائم با روزی 8 ساعت کار. معصومه داشت مستقل میشد و این چیزی نبود که رضا بخواهد.</p>

<p>حوالی میدان خراسان و دروازه غار و... تعداد زیادی از این زنان را میتوان دید، زنانی که اگر چند باری دور و برشان بگردی قطعا صاحب کارشان جایشان را عوض خواهد کرد. </p>

<p><strong>نامه زن، ش 4، اسفند 1384</strong></p>]]>
        <![CDATA[<p>HOUSE331.jpg</p>]]>
    </content>
</entry>
<entry>
    <title>با رفتن دلارام علي به زندان ، می توان کلاس هاي آموزش عليه خشونت در زندان بر گزارکرد</title>
    <link rel="alternate" type="text/html" href="http://zanestan.org/issue33/house/../07,11,06,01,53,49/" />
    <link rel="service.edit" type="application/atom+xml" href="http://zanestan.org/cgi-bin/mt/mt-atom.cgi/weblog/blog_id=1/entry_id=2716" title="با رفتن دلارام علي به زندان ، می توان کلاس هاي آموزش عليه خشونت در زندان بر گزارکرد" />
    <id>tag:zanestan.org,2007://1.2716</id>
    
    <published>2007-11-06T10:23:26Z</published>
    <updated>2007-11-06T21:50:06Z</updated>
    
    <summary>با رفتن دلارام علي به زندان ، می توان کلاس هاي آموزش عليه خشونت در زندان بر گزارکرد</summary>
    <author>
        <name>mana</name>
        
    </author>
            <category term="house" />
    
    <content type="html" xml:lang="en" xml:base="http://zanestan.org/">
        <![CDATA[<p>سه سال پيش را به ياد آوردم .چند نفريم . در ميانمان دور ميز کوچک مستطيلي چوبي ، دختر 21 ساله اي باچهره شاد ، پر از شيطنت و مهرباني نشسته است .  او پيشنهاد بر گزاري کلاس هاي آموزشي را در  ناصر خسرو وپامنار وجاهايي که کار مي کرد ، نه بهتر است بگويم زندگي مي کرد را مي داد .  مددکار بود و ضرورت اين گونه کلاس ها را بخوبي ميدانست . از خشونت لجام گسيخته و فقر و اعتياد بي نهايت مي گفت ! ما مبهوت وبي خبر از اين همه اتفاق وحوادث خشونت بار عینی که در چند خيابان بالاتراتفاق مي افتد  و نا آشنا با اين گونه زن ها و کودکاني که آنجا بودند ،  و.... وقتي که براي صحبت به ما نمي داد . بعدها که بیشترآشنا شدیم ، فهمیدیم که از کجا آموخته  و چگونه آموخته است .  او با آنها زندگي مي کرد ، درد می کشید ، همراهشان بود و دوستشان .</p>

<p>دلارام همان دختر 21 ساله که در کوچه هاي باريک و شلوغ  شوش و پامنار ، ناصر خسرو  زنان و کودکان کار واعتياد را همراهي مي کرد به ياريشان مي شتافت .  زنان و کودکاني که عاشق او بودند شايد در همين روزها در زندان اند و يا روانه زندان شوند ... وحالا دلارام 24 ساله ، نوعروس سه ماهه ما،   مي تواند در زندان آنها را دوباره بيابد و برايشان کلاس هاي آموزشي که نتوانستيم بر گزار کنيم برپا کند .</p>

<p>امروز دلارام خود نيز جزو مخاطبين خشونت است . و ما به همراه مادر دلارام و ديگرمادران در بخش هاي مختلف قوه قضائيه و دادگستري سر گردانيم . براي دادخواهي براي لغو وتوقف اجراي حکم ناعادلانه  2سال و6ماه حبس . منتظر و اميد وار که لااقل صداي اعتراض  و دادخواهي  دل آرام را به گوش رئيس قوه قضاييه ، مسئولان وکساني که دغدغه عدالت خواهي را دارند برسانيم :" آيا زني  که خواهان  برابري حقوق اجتماعي براي رفع تبعيض که عامل خشونت است ! بايد حبس و شلاق را تحمل کند؟"</p>

<p>ديگر کسي نيست که نداند ! دلارام از فعالان جنبش زنان  به خاطر شركت در تجمع مسالمت آميز  22 خرداد 1385  به دوسال و شش ماه حبس   تعزيري محكوم شده است . دلارام در تجمع مسالمت آميز مورد ضرب و شتم  نيروهاي انتظامي قرار مي گيرد كه منجر به شكستن دستش مي شود.او که تمام فعاليتش در راستاي  بهبود وضعيت حقوقي زنان و بازنگري در قوانين تبعيض آميزِِي که موجب خشونت است ، متمرکز شده؛ تاکید دارد که مددکار اجتماعيست و   برای بهبود وضعيت زنان وكودكان كارو خيابان تلاش می کند . اگرچه او خيلي جوان است اما کار و نوشته هاي او گواه برحقانيت فعاليت های اوست .</p>

<p>:دلارام خشونت را ريشه اعتياد مي داند و مي نويسد : با نگاهي به ريشه هاي اعتياد زنان نشان مي دهد که يکي ازدلايل عمده‌ي روي آوردن زنان به اعتياد٬ خشونت است.در بررسي‌هاي انجام شده انواع خشونت شامل خشونت‌هاي رواني، جسمي، جنسي، مالي و … از عوامل بسترساز اعتياد زنان عنوان شده است.</p>

<p>نوشته‌ي زير روايتي است از زندگي دختري ۱۳ ساله که خشونت يکي از دلايل اصلي در گرايش وي به مواد مخدر بوده ‌است.</p>

<p>"۱۳ ساله است و خشن. از در که وارد مي‌شد فحش بود و ناسزا و صداي شکستن شيشه‌هايي که قرار بود دست‌هاي ظريف دخترانه‌اش را بشکافند تا خوني بريزد که گويا آرامش مي‌کرد. همه مي‌ترسيدند، از اطرافش کنار مي‌رفتند و تنهايش مي‌گذاشتند. مي‌گفتند کوچک ‌تر که بوده در پارک محل زندگيشان مورد تجاوز قرار گرفته و از آن پس اين‌گونه تلخ و خشن شده‌ است. سه ماهي را در کانون اصلاح و تربيت گذراند در حالي که کاملا آرام به نظر مي‌رسيد. لبخند مي‌زد، نقاشي مي‌کشيد و با ديگران آرام گفتگو مي‌کرد. بعد از سه ماه ندا آزاد شد، برگشت به همان خانه و خانواده و محله‌اي که کابوسش بود.</p>

<p>ندا فرار کرد و ديگر هرگز کسي او را نديد. پدرش مي‌گفت کاش مرده ‌باشد و من فکر مي‌کردم کاش فراموش کرده ‌باشد آن‌چه را که بر سرش آورده‌اند هر چند که مي‌دانستم محال است. </p>

<p>اعتياد ندا فرار کوتاهي بود از سرنوشتي که برايش رقم خورده‌ بود و مي‌پنداشت تغييري نيز نخواهد کرد. سر نوشتي که تنها از آن ندا نيست، شايد امروز از آن الناز نيز باشد و شايد از آن بسياري ديگر که نديده و نمي‌شناسمشان. نه اين‌که کانون جاي خوبي بود٬ نه! ولي براي ندا از خانه‌اي که زنجيرش مي‌کردند و از پارک‌هايي که در آن‌ها مورد تجاوز قرار گرفته‌بود امن‌تر بود. "( 1 )</p>

<p>تمام دغدغه دلارام خشونت هايي بود که به خاطر نوع کارش با آن روبرو بودو آشنایی با زنانی که آینده ای نداشتندواین خود غم انگیز است . </p>

<p>خشونت در پامنار بیان  چند  تجربه او در رابطه با خشونت است:</p>

<p>"ف. خ - 37 ساله <br />
مورد خشونت : ضرب و شتم توسط همسر (کبودي کمر، صورت و نقاط ديگر بدن – جاي خراشيدگي روي صورت) ف.خ به عروسک سازي در خانه اشتغال دارد درآمدش را به صورت کامل به همسرش تحويل داده و سپس به ميزاني که وي تعيين مي کند از او خرج خانه دريافت کند. (شوهر شاغل و داراي درآمدي مکفي براي مخارج خانه است.)  <br />
علت خشونت : تقاضاي مبلغ پنج هزار تومان از شوهر براي کرايه رفت و آمد به منزل مادرش (به قصد شرکت در مراسم نامزدي برادر) و در نهايت مرد حاضر به پرداخت اين مبلغ به او نشده است. اين ضرب و شتم با کمربند از جانب شوهر اتفاق افتاده که اثر آن را در جاي جاي بدن ف.خ مي توان ديد. (2 ) <br />
 <br />
ف.الف - 15 ساله  <br />
مورد خشونت : خشونت جنسي، پارگي مجاري داخلي  <br />
ف. الف يکسال است که ازدواج کرده و در طول اين يکسال رابطه جنسي با همسرش تنها از پشت صورت گرفته است. وي پس از چند مرتبه که شروع به مقاومت و اعتراض به اين شکل از رابطه مي کند، نه تنها مورد ضرب و شتم قرار مي گيرد بلکه از آن پس همسرش دست و پاي وي را بسته و به زور به وي تجاوز مي نمايد. در آخرين نزديکي صورت گرفته به علت خشونت بسيار در برقراري رابطه، تمامي مجاري داخلي پاره شده و ف. الف دچا رخونريزي شديد مي گردد که وي را به ناچار به بيمارستان منتقل مي کنند. پس از تاييد پزشک و مراجعه به پزشکي قانوني و گرفتن گواهي، ف. الف به دادگاه شکايت کرده و تقاضاي طلاق مي نمايد. اما دادگاه علت را براي تقاضاي طلاق، کافي تشخيص نداده و به بيان اين نکته که اين عمل در اسلام کراهت دارد و به همسر شما تذکر داده خواهد شد که از برقراري اين شکل از رابطه اجتناب کند بسنده مي کند و براي مجاري پاره شده نيز ديه در نظر مي گيرند. (3) <br />
 <br />
م. ح – 25 ساله  <br />
 <br />
مورد خشونت : ضرب و شتم توسط شوهر (کبودي صورت و ورم در قسمت پشت سر)  <br />
 <br />
همسر م.ح معتاد و يکسالي ست که به علت تصادف و نقص عضو از ناحيه پا قادر به انجام کارهاي سخت نيست و از آنجا که شغل سابق وي کارگري بازار بوده است، قادر به بازگشت به کار سابقش نيست و خانواده پنج نفري آنان رسما با کمکهاي مالي خانواده م.ح به زندگيشان ادامه مي دهند.  <br />
م.ح داراي سه فرزند در سنين 7، 5 و 2 سال است که يکي از آنها نيز داراري اختلال ذهني ست. همسر م.ح تحمل صداي بازي فرزندانش را ندارد. وي به شدت عصبي است و به هر بهانه اي م.ح و فرزندانش را مورد ضرب و شتم قرار مي دهد.  <br />
مورد خشونت : سر و صداي زياد فرزندانش با بيان اينکه تو نه تنها نتوانسته اي بچه ها را تربيت کني بلکه در کنترل آنها هم ناتواني، سر همسرش را به ديوار کوبيده و او را مورد ضرب و شتم قرار مي دهد. ضرب و شتم همسر توسط مرد به دفعات اتفاق افتاده و اثرات آن بر بدن م.ح به خوبي مشهود است. "(4)</p>

<p>حق خواهي دلارام مرزبندي نمي شناسد تا جايي که زن افغاني را دوست خود مي داند و مي گويد :" اينها فقط دردهاي زن افغاني نيست. اينها دردهاي زن بودن در ميان رسوم مردسالاريست که تو را در خاک مي کند و مي گويد نفس بکش.</p>

<p>بين افغاني ها رسم که زن شوهردار بدون شوهر نبايد بره بيرون.اينقدر به دروديوار خيره شده بود که پاک فراموش کرده بود که قرار است چيزي بخوريم. آروم گفتم: خانوم، مرديم از گرسنگي، چي مي خوري؟ مي دونستم سواد نداره گفتم: نوشابه يا آبميوه ترجيح مي دي يا ساندويچ؟ گفت هرچي تو بخوري.  <br />
2 تا شير کاکائو سفارش دادم. کاملاً مي فهميدم که نه حواسش به ماست، نه به حرفهايي که مي زنيم و نه به چيزي که مي خوره. محو فضاي کافه شده بود. محو دختر و پسرهايي که 2 به2 سر ميزها نشسته بودند و گاهي دستهاي هم را هم گرفته بودند.  <br />
ناخودآگاه بدون اينکه حتي به من نگاه کنه گفت: فکر مي کردم از اينا فقط تو فيلم هاي خارجيست. از اين جاهايي که از اين قفسه ها دارن که بشقاب ها و ليوان ها معلومه. بعد يهو رو کرد به من و گفت: باور نمي کنم که خودم اومدم اينجا. مي دوني اگر برگردم مشهد و براي خواهرم تعريف کنم باورش نمي شه. <br />
چرا امشب من رو آوردي بيرون؟ اين جزو کارته؟ گفتم: جزو چه کاري؟ گفت: همين مددکاري ديگه.  <br />
گفتم : نه اونجا کار من يه چيزاي ديگه است. اينجا ما با هم دوستيم و به عنوان 2 تا دوست اومديم بيرون. <br />
پلکهايش را که بست قطره هاي اشکش افتاد روي چادر. گفت: من تا به حال دوستي نداشتم. آخر افغان ها رسم ندارند که با دوست رفت وآمد کنند. مي گويند دوست آدم را خراب مي کنه. <br />
باورم نمي شد. از ماشين که پياده شدوقتي مطمئن شدم که از پيچ کوچه پيچيده سرم را گذاشتم روي فرمان ماشين و ناخودآگاه گريه کردم.  <br />
نداشتن دوست شايد بدترين اتفاق زندگي (س) نبود. چرا که خوب مي دانستم چه بلاهايي سر او آمده. مي دانستم که شوهرش طوري او را مورد تجاوز قرار داده که تمامي مجاري داخلي اش پاره شده، مي دانستم که پدر شوهرش چندين بار خواسته به او تجاوز کند، مي دانستم که مادرشوهرش فاحشه بوده و مي دانستم که چندين بار قبل از فرار (س) از خانه شوهري به خانه پدريش، شوهرش او را به مردان ديگر فروخته بوده. <br />
و نيز خوب مي دانستم که بعد از فرار (س) از منزل شوهري، اين شوهرش بوده که به دادگاه شکايت کرده و تقاضاي تمکين نموده است. همه اينها در ذهنم دور مي زد. دردهايي که همه و همه متعلق به يک دختر 16 ساله است. دختري که سينما نرفته، رستوران نرفته، به بازار نرفته، حتي به مدرسه نيز نرفته است، دختري که حتي دوستي هم نداشته تا با او کلامي صحبت کند. "(8)</p>

<p>دلارام در مورد بم فکر مي کرد که هنوز شبيه بهار 83 بايد کاري کرد. :"نوروز 84 براى ديدن شهر و محله و مردمى که بيشتر از 4 ، 5 ماه باهاشون زندگى کرده بود به بم رفته بود درجواب خانواده که مي گفتتند نوروز در کنار خانواده باشيم مي گفت : بچه هاي بم هم جزو خانواده من هستند يکسال عيد هم با آنها بمانم مي نويسد : ديگه تعجب نمى کردم ، چشمم به ويرونه بودن شهر عادت داشت، مشامم به بوى فاضلاب کوچه ها و گوشم به صداى مويه هايى که از تموم چادرها و کانکس هاى شهر وقت و بى وقت مى شد شنيد. هنوز تو سياه خونه کسى تن به کار نمى داد و رابطه اى با ابزار توليد نداشت، هنوز برابرى در هيچ رو بين تموم مردم محله مى شد ديد ، هنوز پزشک معتاد، ترک اعتياد مى داد، هنوز ارگ قديم يه تل خاک بود و هنوز مردم تو کانکس ها و چادرهاى بدون دستشويى زندگى مى کردن. انگار گرد مرگ رو شهر پاشيده بودن، همه چيز همان طور دست نخورده باقى مونده بود، آنقدر دست نخورده که مرده ها خيالشون راحت باشه که چيز زيادى از دست ندادن، هنوز همه چيز شبيه بهار 83 بود..."( 9 )</p>

<p>شیرین عبادی وکیل دلارام در گفتگو با سایت ” تغییر برای برابری” در برابر این حکم به شدت واکنش نشان داده است.او گفته است: « صدور چنین چنین حکم سنگینی برای دختر دانشجوی جوانی که تنها خواسته اش آن است که مانند یک انسان کامل در اجتماع و در قانون به حساب بیاید و تنها آرزویش آن است که همان حقوقی را که قانون برای برادرش می شناسد به او نیز اعطا کند بسیار باعث تعجب است دلارام و یا زنانی که در تجمع 22 خرداد 1385 و کمپین یک میلیون امضا شرکت کرده اند خواسته مدنی خود مبتنی بر رفع تبعیض از زنان را به مسالمت آمیز ترین شیوه بیان نموده اند اما در دادگاه متهم به اقدام علیه امنیت کشور شده اند و این باعث تاسف است.</p>

<p>دختران جوان هم چون دلارام ها کم نيستند که در دوران جواني ،آسودگي وآرامش و خوشي خود را براي کاهش خشونت وبهبود بخشيدن به زندگي  زنان و کودکان آسيب ديده کشور خود زیر پا گذاشته اند ، اين گونه خود در چمبره خشونت گرفتار شدند که سزاوار آن نیستند . مسئولین خود نیز می دانند این گونه حکم های سنگین هیچ گونه تناسبی با چنین فعالیت های مدنی را ندارد وجدان شهروندی را به درد آورده ودر حافظه تاریخی ماندگار است . اين جوان ها با قلب هاي مهربان وهمت بلندشان مارا شرمنده خود ساخته اند آنها را تنها نگذاريم .   </p>

<p>پانوشت ها : (1)- اما همسایه‌ها می‌گویند معتاد شده ( زنستان 14 )  دلارام علی                       </p>

<p>" "   ""  : 2 و3  و4 - کمیته مدد کاری کانون کودکان کار پامنار خشونت بخش1زنستان/ د لارام علی</p>

<p>""    "" : 5 و6 و7 – ""    ""     ""     """      ""   " " پامنار خشونت بخش زنستان2/ دلارام علی</p>

<p>""   ""   : ( 8 )  - دردهاي زن بودن در ميان رسوم مردسالاري ( زنستان 17) دلارام علي</p>

<p>""  ""   : (9 ) -   بم سالي که گذشت دلارام علي بهار84 </p>]]>
        <![CDATA[<p>HOUSE332.jpg</p>]]>
    </content>
</entry>
<entry>
    <title>زندان، پاسخی به حق خواهی زنان</title>
    <link rel="alternate" type="text/html" href="http://zanestan.org/issue33/statistix/../07,11,06,01,53,12/" />
    <link rel="service.edit" type="application/atom+xml" href="http://zanestan.org/cgi-bin/mt/mt-atom.cgi/weblog/blog_id=1/entry_id=2715" title="زندان، پاسخی به حق خواهی زنان" />
    <id>tag:zanestan.org,2007://1.2715</id>
    
    <published>2007-11-06T10:22:49Z</published>
    <updated>2007-11-06T22:28:12Z</updated>
    
    <summary>زندان، پاسخی به حق خواهی زنان </summary>
    <author>
        <name>mana</name>
        
    </author>
            <category term="statistix" />
    
    <content type="html" xml:lang="en" xml:base="http://zanestan.org/">
        <![CDATA[<p>در حالی که بیش از یکصد سال از آغاز فعالیت های زنان برای احقاق حقوق ابتدایی شان می گذرد، جنبش زنان همچنان روزهای پرتنشی را طی می کند. در سال های گذشته با توجه به فضای محدود جامعه و عدم وجود سخنگاه برای پرداختن به مطالبات زنان، آنها از فرصت هایی چون هشتم مارس، روز جهانی زن و بیست و دوم خرداد ماه برای به خیابان آوردن خواست ها و عمومی کردن شان استفاده کرده و دست به تجمعات آرامی زدند. تجمعاتی که اگرچه مطابق با اصل 22 قانون اساسی، آزاد و مجاز است اما با برخوردهای شدید نیروی انتظامی مواجه شد. به گونه ای که بسیاری مورد ضرب و شتم قرار گرفته و بازداشت شدند. این افراد بعد از گذران چند روز در بند 209 اوین، با وثیقه های سنگین آزاد شدند.<br />
اما این روند متوقف نشد و دستگیری فعالان جنبش زنان در سیزدهم اسفند ماه شکل جنجالی تر به خود گرفت. جمعی از زنان که برای اعتراض به دادگاه در حال اجرای بازداشت شدگان 22 خرداد مقابل دادگاه انقلاب گرد هم آمده بودند با برخورد شدید نیروی انتظامی مواجه شده و بازداشت شدند. "نوشین احمدی خراسانی- پروین اردلان- ناهید کشاورز- محبوبه حسین زاده- محبوبه عباسقلی زاده- نیلوفر گلکار- پرستو دوکوهکی- مریم میرزا- مریم حسین خواه- ناهید جعفری- مینو مرتاضی- فاطمه گوارایی- شهلا انتصاری- سوسن طهماسبی- آزاده فرقانی- ژیلا بنی یعقوب- ناهید انتصاری-آسیه امینی- شادی صدر- ساقی لقایی- ساغر لقایی- الناز انصاری- سارا ایمانیان- جلوه جواهری- زارا امجدیان- زینب پیغمبرزاده - نسرین افضلی- مهناز محمدی- سمیه فرید- فریده انتصاری- رضوان مقدم- سارا لقمانی" به بند 209 زندان اوین منتقل و بعد از مدتی با وثیقه های سنگین آزاد شدند.<br />
چند روز بعد در تجمع هشتم مارس، مارال فرخی، گیتا احمدی، مونا فیاض بخش٬ ناهید نوروزی و سمانه مرادیانی نیز بازداشت و روز بعد پس از گذران يك شب در بازداشت‌گاه وزرا، با قید ضمانت آزاد شدند.<br />
از طرفی دیگر، قدرت که راه هر گفتمانی را مسدود کرده است، حرکت های مدنی چون کمپین یک میلیون امضا علیه قوانین تبعیض آمیز را نیز تاب نیاورده و فعالان مربوطه به طور مداوم مورد تهدید، بازداشت و بازجویی قرار می گیرند. چنانکه روند بازداشت کمپینی ها همچنان ادامه دارد. روناک صفارزاده، گرافیست و فعال در حوزه زنان و عضو انجمن زنان آذرمهر كردستان که به همراه هانا  در روز جهانی کودک، در سنندج به جمع آوری امضا برای کمپین مشغول بودند، از آخرین بازداشت شدگان هستند. روناک مدت طولانی ست که در بند است و نه تنها از وی خبری به خانواده اش نمی دهند بلکه در مقابل پرس و جوهای آن ها، مادر را مورد ضرب و شتم قرار می دهند.<br />
احکام صادره برای فعالان زن، جامعه ی جهانی را به شگفت آورده است. فعالیت های مدنی عمدتا نقدی بر سیاست گذاری های دولتمردان است که توجه به چنین انتقاداتی می تواند در جهت بهبود روند برنامه های دولت تاثیری مثبت داشته باشد. اما احکام مزبور گویای حقیقتی دیگر است: زنان سهمی از حقوق شهروندی ندارند. <br />
این روزها نیز از جمله آخرین احکام صادره که اعتراض همگان را برانگیخته است تایید حکم دلارام علی، فعال حقوق کودکان و زنان است که وی را برای مدت دو سال و شش ماه به زندان و ده ضربه شلاق محکوم کرده اند. کارنامه ی دلارام علی، مددکار جوان 24 ساله، گویای فعالیت های انسان دوستانه ی وی است. او که به معنای واقعی مددکاری را تجربه ی عملی کرده است، به میان کودکان و زنان پامنار و امامزاده یحیی و ناصر خسرو و سایر مناطق جنوبی تهران می رود. وی علاوه بر پیگیری وضعیت خانواده ها و کودکان، به برگزاری کارگاه های آموزشی کاهش خشونت، مبارزه با ایدز و موارد دیگر می پردازد. دلارام در زلزله ی بم به کمک زنان و کودکان زلزله زده شتافت و در بحرانی ترین شرایط کمک های درخور توجه ای به آنها نمود. او همچنین با پا گرفتن کمپین یک میلیون امضا، فعالیت خود را در این راستا آغاز کرده و همراه سایر کمپینی ها برای احقاق حقوق زنان تلاش می کند. و البته در مقابل تمامی خدمات اجتماعی که به صورت داوطلبانه انجام می دهد، زندان و ضربات شلاق نصیبش شده است.<br />
دل آرام علی، تنها زنی نبود که حکم شلاق برایش صادر شد، عالیه اقدام دوست نیز که در 22 خرداد 1385 بازداشت شد به جرم شرکت در تجمع غیر قانونی مطالبات زنان و بر هم زدن نظم عمومی به سه سال و چهار ماه حبس و بیست ضربه شلاق محکوم شد.<br />
در ماه گذشته دادگاه بسیاری از افراد بازداشت شده برگزار و یا قرار دادگاه برای ماه های آتی تعیین شده است. <br />
فشار و ایجاد ارعاب از سوی حکومت نه تنها از میزان خود نکاسته که بر آن نیز افزوده است. اما در کنار آن روز به روز با بالاتر رفتن سطح آگاهی زنان نسبت به حقوقشان، بر تعداد فعالان افزوده می شود.<br />
در جدول زیر سعی شده با بررسی وضعیت پرونده های فعالان کمپین یک میلیون امضا، تصویری از فضای موجود ترسیم شود. پرونده های مزبور همچنان در جریان هستند.</p>

<p><img alt="a1.JPG" src="http://zanestan.org/a1.JPG" width="768" height="522" /><br />
<img alt="a2.JPG" src="http://zanestan.org/a2.JPG" width="768" height="474" /><br />
<img alt="a3.JPG" src="http://zanestan.org/a3.JPG" width="768" height="473" /><br />
<img alt="a4.JPG" src="http://zanestan.org/a4.JPG" width="768" height="503" /><br />
<img alt="a5.JPG" src="http://zanestan.org/a5.JPG" width="768" height="497" /><br />
<img alt="a6.JPG" src="http://zanestan.org/a6.JPG" width="768" height="283" /></p>

<p><br />
</p>]]>
        <![CDATA[<p>STATISTIX331.jpg</p>]]>
    </content>
</entry>
<entry>
    <title>گفتگو با مادر دل آرام علی:دلارام زندان را هم متحول مي كند</title>
    <link rel="alternate" type="text/html" href="http://zanestan.org/issue33/woman/../07,11,06,01,52,25/" />
    <link rel="service.edit" type="application/atom+xml" href="http://zanestan.org/cgi-bin/mt/mt-atom.cgi/weblog/blog_id=1/entry_id=2714" title="گفتگو با مادر دل آرام علی:دلارام زندان را هم متحول مي كند" />
    <id>tag:zanestan.org,2007://1.2714</id>
    
    <published>2007-11-06T10:22:02Z</published>
    <updated>2007-11-06T21:50:07Z</updated>
    
    <summary>گفتگو با مادر دل آرام علی:دلارام زندان را هم متحول مي كند</summary>
    <author>
        <name>mana</name>
        
    </author>
            <category term="woman" />
    
    <content type="html" xml:lang="en" xml:base="http://zanestan.org/">
        <![CDATA[<p> <em>در سايه روشن روز، در حالي كه به ديوارآجري روبروي در ورودي قوه قضاييه تكيه داده ايم،زير ديد مستقيم دوربين سر به فلك كشيده با مادرت به گفتگو  <br />
مي پردازم. نگاهش صميمي است و درست مثل خودت خنده بر لب دارد. جابجا مي شوم،سر بر مي گردانم، و دوستانم را كه حلقه وارمانند برگ ها ي سبز رزي او را در ميان گرفته اند، مي بينم .<br />
باد فرمان دور شويد را از دهان سرباز وظيفه مي قاپد، چهره همه مادران مصمم است و با استواري مرتب پا به پا مي شوند، نگاههايمان در هم گره مي خورد، به گوهر خيره مي شوم، كه مرتب زير لب دعا مي خواند  و تسبيح مي گرداند .<br />
ناهيد، طلعت، فخري، فرخنده، احترام، شهلا، خديجه...با سكوت با هم فكر مي كنيم و هر از گاهي قطره اشكي مستاصل يا لبخندي اميدوار صورتمان را دگرگون مي كند .  </em></p>

<p><img alt="delaram4.jpg" src="http://zanestan.org/delaram4.jpg" width="427" height="320" /></p>

<p>"من شيدا اقدسي زاده مادر دلارام علي هستم. خيلي چيزها دلم مي خواهد كه بگويم ولي  نمي دانم از كجا شروع كنم ."</p>

<p><strong>- درباره  دلارام وفعاليت هايش بگوييد؟</strong></p>

<p>- من به عنوان يك مادر به دلارام افتخار ميكنم، این بچه هیچوقت یک ریال  هم  برای خودش نخواسته است. دلارام فعاليت هايش را از سال اول دانشگاه شروع كرد، مدد كاري مي خواند و به بچه هاي كار و بچه هاي خياباني در پارك ها درس مي داد. زمان زلزله بم  به خرج خانواده به آن جا رفت. <br />
دلارام سه روز بعد از زلزله بم با قطار باري و با  وسايلي كه از بازار تهران گرفته بود، به بم رفت. البته زماني كه اصناف در بازار تهران  مي فهمند که آنها براي زلزله دیدگان بم جنس مي خواهند، خيلي كمك مي كنند و قيمت ها را بسيار ارزان مي گيرند و مواردي را هم مجاني حساب مي كنند. بعد از زلزله، عيد يا تابستان يا هر زمان ديگري كه پولي  به دست مي آورد، به بم مي رفت.<br />
عيد بعد از زلزله به دلارام كه آن موقع با ما زندگي مي كرد گفتيم كه در سال نو بايد پيش ما باشي وما تنها هستيم- چون فرزند ديگرمان هم خارج از ايران زندگي مي كند-  مثلا اعضاي خانواده بايد دور هم باشند، اما او گفت كه من ساليان سال پيش شما هستم اما بمی ها هستند كه بچه هایشان و خانواده هایشان را از دست داده اند. رفت و آن سال، تحويل را در قبرستان بم گذراند كه فيلمش هم هست. حالا حكمش آمده كه براي فعاليت های انسان دوستانه و برابری خواهانه اش باید دو سال و نيم  به زندان برود. من واقعا نمي دانم براي چه!</p>

<p>- <strong>براي شما تعريف كرد كه چه اتفاقي در 22 خرداد افتاد؟</strong></p>

<p>- آن طور كه خودش تعريف مي كند در آن روز از  سه تا پنج بعد از ظهر امتحان داشت. بعد از پايان امتحان، طبق قراري كه با دوستانش داشت خود را به گردهمايي زنان در ميدان هفت تير مي رساند که از دور صداي فرياد دوستانش را مي شنود و نزديك مي شود، مي بيند كه چگونه مردم را مي زنند. ناگهان متوجه يكي از دوستانش مي شود كه بر اثر پاشيدن اسپري فلفل و گاز اشك آوركنار خيابان افتاده است و استفراغ مي كند. دلارام  كمك مي خواهد. در همين هنگام نيروي انتظامي آنها را وادار مي كند كه دور شوند اما دلارام چون نگران دوستش هست مي ماند. بعد باران باتوم و ناسزا بر سرش مي بارد، او را بر روي زمين مي كشند که دستش مي شكند. زنان پليس دلارام را كه براي دفاع ازحقوق زنان به آنجا رفته بود، كشان كشان به داخل ماشين هل مي دهند. دليلش را نمي دانم ، چون نه بلند گويي دستش بود نه شعاري مي داد اما حكمش را تبليغ عليه نظام دادند. آيا اين سزاواراست؟</p>

<p><strong>- دلارام از زمان دستگیری تا صدور حکم چه کرد؟</strong></p>

<p>- او در اين مدت به خارج از ايران رفت اما برگشت؛ اگر دلارام مملكتش را دوست نداشت که بر نمي گشت. مي توانست به ايران برنگردد و خانواده هم او را تآمين  مي كرد. اما برگشت. مي گفت:" من اين كشور را دوست دارم، اين مردم را دوست دارم، اين بچه ها را دوست دارم."<br />
حالا بعد از اين همه وقت، هر وقت دادگاه او را خواسته، سر وقت رفته است. در آخرين دادگاه هم نگذاشتند وكيلش به صورت كتبي از او دفاع كند و به صورت شفاهي دفاع كرد. الان هم سه ماه است ازدواج كرده مي گويند باید دو سال و نیم برود زندان؟! آخر بگويند دختر من آيا دنبال مواد مخدربوده است؟ آیا باید بچه هاي ما را که رایگان برای اين مملكت زحمت مي كشند، به زندان بیاندازند؟ من واقعا نمي دانم! اين روزها، من و پدرش در خانه بيشتر وقتها تلفن را قطع می کنیم، چون فاميل زنگ مي زنند و گريه مي كنند كه چرا اين بچه را می خواهند ببرند زندان، ما چه جوابی دهیم؟ دلارام يك بار هم از ما خواسته اي نداشت كه گران باشد، يا حتي پول زيادی از ما بخواهد. جز در مواقعي كه پول براي بچه ها در پامنار مي برد و برایشان كفش مي خريد، لباس مي خريد، آنها را دكتر مي برد. يك بار 2 تا بچه را آورده بود كه من نگه داري كنم تا حقشان را از پدرشان كه معتاد بود بگيرد. 24 ساعت پهلوي من بودند و دلارام با مادرشان رفته بود اين طرف و آن طرف. دلارام فقط مي خواهد كه اين قوانين تبعيض آميز نباشد.<br />
 <br />
<strong>- موقع ازدواج خودش چه كرد، چه حق و حقوقي خواست؟ </strong></p>

<p>-او هيچ چیزی نخواست و ما هم خواسته اي از داماد نداشتيم. او فقط شروط ضمن عقد را درخواست كرد و شوهرش نيز قبول كرد. در هر كشور ديگري غير از ايران بچه هايي مانند دلارام را روي سرشان مي گذراند اما اینجا این بچه ها باید دایم توی دادگاه باشند.</p>

<p><strong>- حتما درباره كمپين يك ميليون امضا و خواسته هاي اين كميين برايتان گفته است. </strong></p>

<p>- بله. من موافقم و معتقدم كه تمام زن ها بيانيه كمپين يك ميليون را امضا می كنند زيرا كمپين يك ميليون امضا حرف غير عادي نمي زند. در حقیقت حرف دلشان است. دلارام كتاب آیت الله صانعي را براي من آورد و خواندم.  دفعه قبل كه دلارام را گرفته بودند من به نگهبان هاي اوين گفتم دخترم اعتقاد ندارد كه شما چهار زن بگيريد. يكي از آنها با پوزخندي گفت كه شرع و قانون به ما این اجازه را داده است كه اگر توانايي جسمي و مالي داریم و مي توانیم عدالت برقرار کنیم، چهار تا بگيریم. گفتم چطور ممكن است كه شوهر من بین من و یک دختر 18 ساله بتواند عدالت بر قرار كند. او گفت شما مي شويد خانم بزرگ و من هم جواب دادم و آن دختر هم حتما سوگلي. بعد از این حرف ها با فتاوی آیت الله صانعی که دلارام برایم آورده بود گفتم که این قانون شرع نیست.</p>

<p><strong>- پدرش هم  نظرشما را دارد؟ </strong></p>

<p>- بله اما خيلي نگران است.وفكر مي كند با روحيه مبارزي كه دلارام دارد زندان برايش سخت مي شود. ولي من شخصا فكر مي كنم كه دلارام در زندان هم تحولي به وجود مي آورد.<br />
  <br />
</p>]]>
        <![CDATA[<p>WOMAN33.jpg</p>]]>
    </content>
</entry>
<entry>
    <title> برای  زهرا بنی عامری: شاید فردا دیر شده باشد</title>
    <link rel="alternate" type="text/html" href="http://zanestan.org/issue33/cwb/../07,11,06,01,51,44/" />
    <link rel="service.edit" type="application/atom+xml" href="http://zanestan.org/cgi-bin/mt/mt-atom.cgi/weblog/blog_id=1/entry_id=2713" title=" برای  زهرا بنی عامری: شاید فردا دیر شده باشد" />
    <id>tag:zanestan.org,2007://1.2713</id>
    
    <published>2007-11-06T10:21:21Z</published>
    <updated>2007-11-06T21:50:07Z</updated>
    
    <summary> برای  زهرا بنی عامری: شاید فردا دیر شده باشد / مهرداد حمزه</summary>
    <author>
        <name>mana</name>
        
    </author>
            <category term="cwb" />
    
    <content type="html" xml:lang="en" xml:base="http://zanestan.org/">
        <![CDATA[<p>صبح  اول وقت دوستی زنگ میزند ، خبر مرگ دختری را در بازداشتگاه امر به معروف بازگو می کند. کسی درست چیزی نمی داند، تنها در این میان شایعات فراوانی بر سر زبان هاست و هنوز همه بهت از شنیدن این خبر دنبال اطلاعات تازه ای در این باره می گردند. تا ظهر آن روز همه موضوع را انکار می کنند تا اینکه بالاخره در ساعت یک بعدازظهر دادگستری همدان کلیت خبر را تایید کرده، اما همچنان اطلاعات کمی را در مورد چگونگی ماجرا در اختیار قرار می دهند و همان چند نکته ای را هم که بیان می کنند، در روزهای بعدی و با مشخص شدن جزییات تازه ای از پرونده نقض می شود!؟</p>

<p>اما همین چند خط کوتاه کافی است تا به یکباره توجه بسیاری از رسانه ها را به خود جلب کند و ظرف کمتر از 3 ساعت هزاران نفر در اینترنت  پیگیر این خبر بوده و خواستار به دست آوردن اطلاعات جدیدی پیرامون چگونگی به وقوع پیوستن این اتفاق باشند.</p>

<p>آری دکتر زهرا ـ ب شامگاه 21 مهرماه 86 در بازداشتگاه امربه معروف همدان خود را حلق آویز کرد تا تیتر یک بسیاری از صفحات حوادث گردد و اکنون که قریب به یک ماه از مرگ خانم دکتر زهرا می گذرد، چه بسیار حرف ها که در این باره گفته اند و نوشته اند تا شاید مرهمی باشد برای ....</p>

<p>مسعود بهنود، عطااله مهاجرانی، نعمت احمدی، محمد بلوری و دیگرانی چند از جمله افرادی بودند که با شنیدن این خبر، دست به قلم برده و تحلیلی هر چند کوتاه را به رشته تحریر در آوردند که بی شک هر کدام از زاویه ای قابل اعتنا است. اما فارغ از تمام بحث های صورت گرفته در مورد این حادثه، شاید یک نکته بسیار مهم وجود داشت که کمتر به آن توجه شد!</p>

<p>با توجه به همه اخبار و اطلاعات منتشر شده در طی یک ماه گذشته ، به نظر می آید فرضیه ی خودکشی  بیش از هر چیز دیگری در مورد دکتر زهرا صدق پیدا می کند و از آنجایی که به فرض وجود احتمالات دیگر، اثبات آن کاری سخت و دشوار است و برای آنکه به مهبم تر شدن فضای پرونده دامن زده نشود، دیگر احتمالات را کنار گذاشته و با فضیه خودکشی به مساله نگاهی می اندازیم.</p>

<p>بر اساس گفته های موجود دکتر زهرا ـ ب، رتبه 26 کنکور سراسری را داشته و فارغ التحصیل رشته پزشکی دانشگاه علوم پزشکی تهران بوده است. هم چنین طبق صحبت های خانواده و دوستانش، وی دختری معمولی و فاقد هرگونه مشکل روحی و روانی بوده و به قول معروف کاملا در حالت نرمال قرار داشته است. حال چگونه می شود که ظرف کمتر از 48 ساعت به یکباره تصمیم به خودکشی می گیرد و با حلق آویز کردن خود آخرین برگ زندگی اش را رقم می زند!؟</p>

<p>بسیاری از روانشناسان بر این باورند، افرادی که خودکشی می کنند، از قبل به این موضوع فکر کرده اند و یا سابقه خودکشی های ناموفق را نیز دارند. حال اگر این احتمالات درست باشد ، آیا می توان دکتر زهرا را نیز در زمره افرادی قرار داد که پیش از این به خودکشی فکر کرده و یا قصد چنین کاری را داشته است !؟</p>

<p>فارغ از اینکه بخواهیم جوابی روشن برای این سوال پیدا کنیم، باید گفت که در بسیاری از مواقع وقتی ما با خودکشی زنان به ویژه دختران جوان در ایران روبه رو می شویم، به حلقه مفقوده ای می رسیم که خود می تواند بستر مناسبی برای فکر کردن یا اقدام به خودکشی را فراهم سازد. حلقه مفقوده ای که داشتن رفاه، موقعیت اجتماعی، به دست آوردن موفقیت های چشمگیر و ..... به هیچ وجه نمی تواند در برابر آن مانعی از اقدام به خودکشی شود، چه بسا که بسیاری از افراد نیز تحت تاثیر همان حلقه گمشده از این امتیازات نیز بی بهره اند!؟</p>

<p>این روزها در شهر همدان حرف هایی بر سر زبان هاست که خود گویای بخشی از همان حلقه گمشده است.</p>

<p>عده زیادی بر این باورند که دکتر زهرا به دلیل اینکه بسیار فردی با "حیا" بوده، دست به این اقدام زده است و.....!؟</p>

<p>هر چند که این حرف خیلی کارشناسی شده نباشد، اما می توان اذعان کرد بسیاری از خودکشی های رخ داده در بین زنان ایرانی ناشی از تعصبات خشک و اعتقادات غلط و فرهنگ مرد سالارانه حاکم برجامعه و نگاه اکثریت جامعه ایرانی به زن به عنوان چنس دوم است، که گاهی برای پوشش گذاشتن بر تمام این باورهای غلط و توجیه فضای موجود، چاره ای جز استفاده از واژه هایی همچون "شرم" ،" حیا" و ..... نیست.  حال آنکه نتیجه همین باورها سزاوار دانستن چنین عاقبتی برای فرد مذکور بوده که او را گناهکاری می پندارند که به سزای اعمالش رسیده است و به باور خود ماجرا خاتمه یافته و  غائله ختم به خیر شده است.</p>

<p>و امروز مرثیه سرایی برای دکتر زهرا کاری بیهوده است، اما هیچ تضمینی وجود ندارد که این خودکشی آخرین باری است که اتفاق می افتد و هر آن ما را دل نگران دیگر زنان و دختران این دیار می کند!</p>

<p>به نظر می آید برای برون رفت از وضیعت موجود و نجات جان هزاران زهرای دیگر ، باید همه ما به ویژه فعالان حقوق زنان در ایران با موشکافی دقیق ریشه های این حلقه مفقوده، چاره ای بیاندیشیم. همین امروز به فکر باشیم ، شاید فردا دیر شده باشد</p>]]>
        <![CDATA[<p>CWB333.jpg</p>]]>
    </content>
</entry>
<entry>
    <title>برای روناک ، هانا ، دلارام و همه آنها که هم چنان دوره می کنند روز را ، شب را و هنوز را!</title>
    <link rel="alternate" type="text/html" href="http://zanestan.org/issue33/cwb/../07,11,06,01,50,33/" />
    <link rel="service.edit" type="application/atom+xml" href="http://zanestan.org/cgi-bin/mt/mt-atom.cgi/weblog/blog_id=1/entry_id=2712" title="برای روناک ، هانا ، دلارام و همه آنها که هم چنان دوره می کنند روز را ، شب را و هنوز را!" />
    <id>tag:zanestan.org,2007://1.2712</id>
    
    <published>2007-11-06T10:20:10Z</published>
    <updated>2007-11-07T08:50:24Z</updated>
    
    <summary>برای روناک ، هانا ، دلارام و همه آنها که هم چنان دوره می کنند روز را ، شب را و هنوز را!</summary>
    <author>
        <name>mana</name>
        
    </author>
            <category term="cwb" />
    
    <content type="html" xml:lang="en" xml:base="http://zanestan.org/">
        <![CDATA[<p>آن هنگام که درب خانه نور الهدی منگنه را کوفتند و راه را بر او بستند تا مبادا اسبابی باشد برای بهبود زندگی زنان عصر خودش ، آن هنگام که فخر آفاق پارسا را تبعید کردند به جرم نشر آگاهی میان مردان و زنان برابری خواه ، آن هنگام که محترم اسکندری جزوه های مکر زنان را به آتش می کشید تا آتشی بر خرافه کشیده باشد ، و آن هنگام که همه زنان مبارز آن عصر برای اشاعه روشنگری در میان زنان و خواستن حقوق به حق خود با هزاران مشکل اجتماعی روبرو بودند ، همه آرزوی شان این بود که  دختران و نوادگانشان رنج تبعیض و نابرابری و بی عدالتی را نچشند.</p>

<p>و این شد که امروز تحصیل حق بدیهی زنان شده است . اما شاید آنها باور نمی کردند که پس از 100 سال هنوز هم راه درازی برای رسیدن به حقوق بر حقمان داریم . راهی که همت والایی می طلبد و بهای آن را دوستان ما ، روناک ها، دلارام ها و هاناهای امروز و فردا می پردازند .  </p>

<p>غروب بود و من سوار تاکسی و خسته از کار در راه خانه . با صدای زنگ پیام کوتاه از حال خودم بیرون می آیم . پیام را خواهرم فرستاده ، حکم دلارام علی تایید شد و هانا عبدی در کردستان بازداشت شد . خشکم می زند . کنارم دو دختر جوان نشسته اند و درباره آخرین مدل مانتو صحبت می کنند .  <br />
 <br />
<em><br />
عقربه ساعت خانه مان </p>

<p>آرام تر از خانه های دیگر </p>

<p>می چرخد . </p>

<p>همسایه ها همه خوابند </p>

<p>زنانشان خواب لباس های مد تازه  </p>

<p>می بینند . <br />
</em> <br />
 <br />
 </p>

<p>هنوز هم در بهت و نا باوری از حکم دلارام به سر می بریم . هنوز هم باور نداریم که خواهرمان را به ناحق به پشت میله می رانند و به خیالی خام آزادی را از او می گیرند، وای بر آنها که تصور می کنند جریان روان ذهن را که به مانند باران ترواش می کند می توان با به حبس کشیدن جسم متوقف ساخت . دلارام را در حالی پشت میله می رانید که کمپینی که دلارام درست در سر فصل آن یعنی روز 22 خرداد 85 کتک خورد و دستش شکست ، روز به روز بیشتر ترواش می کند و چشمه های آن به رودخانه ، رودخانه های آن به دریا ، و دریای آن به اقیانوس بی کران حق طلبی می پیوندد . دلارام را در حالی به زندان می افکنید که هم نسلان دلاارم اکنون از فعالان کمپین حق خواهی زنان و مردان برابری طلب ایرانند و  در همه شهرهای ایران کوچه به کوچه پبش می روند و لحظه ای از توقف باز نمی ماند مگر به لطف برخی سنگ پراکنی های برادران حق طلب دیروز و ناعادل امروز .  </p>

<p>کردستان ایران هم از این قاعده مستثنی نیست . کردستانی که در دوران 8 سال جنگ ایران و عراق رنج های زیادی را متحمل شده . امروز اما 2 دختر از تبار کردستان همچون بسیاری دیگر از خوبان این استان در بازداشت به سر می برند . دو دختر جوانی که تنها گناهشان این بوده که ندای برابری سر داده اند . آنها نیز همچون دلارام باید بابت این ندای حق خواهی جواب پس بدهند . صحبت از روناک صفار زاده و هانا عبدی است . دو دختری که به خاطر جمع آوری امضاء برای کمپین یک میلیون امضاء بازداشت شده و چون جرمشان بی گناهی بوده برای محکوم کردنشان به راههای دیگر پناه برده اند .  </p>

<p><strong>برش اول :</strong></p>

<p>روز سه شنبه 17 مهر ماه روناک صفار زاده از اعضای فعال کمپین در سنندج در خانه اش بازداشت شد. صبح روز سه شنبه 17 مهر 1386 نيروهاي امنيتي ساعت 7 صبح با مراجعه به منزل او، پس از تفتيش منزل، وی را به بازداشتگاه اداره اطلاعات سنندج منتقل كردند و برگه هاي بيانيه و دفترچه هاي كمپين و كيس كامپيوتر وي را نيز با خود بردند، گفته می شود که نیروهای امنیتی برخوردي خشن و غیر قانونی هم با خانواده او داشته اند. روناك صفازاده گرافیست و فعال در حوزه زنان و عضو انجمن زنان آذرمهر كردستان نیز هست.<br />
<em><br />
* شاید من بیش از آنچه سزاوار است ،</p>

<p>زنی هستم که می خواهد :</p>

<p>               به راستی زندگی ، زندگی را دریابد</p>

<p>و در میان رازهای این دشت تاریک</p>

<p>               در پی چاه ها بگردد ...<br />
</em></p>

<p><strong>برش دوم :<br />
</strong><br />
مادر روناک : گفتم : ازدخترم بی خبرم، یک خبر می خواهم! اجازه ملاقات می خواهم! حتی اجازه یک تلفن کوتاه بدهید! گفتم روناک مریض است و باید کلسیم مصرف کند دارو برایش آورده ام. اما نه تنها جوابم را ندادند بلکه نه لباس قبول کردند و نه دارو. توهین می کردند، گفتند ما نمی دانیم. گفتند ملاقات ممنوع است. جواب های ضد ونقیض می دادند. مرتب دروغ می گفتند. از وقتی رفتم دادسرا تمام مدت مسخره ام می کردند. می گفتند اگر مادر خوبی بودی حال و روزت این طوری نبود، می گفتند از آن مادر این دختر به وجود می آید دیگر! گفتم:آخر گناه من چیست؟ اگر دنبال دخترم بگردم گناه کرده ام؟ گفتم این که بگویم دخترم کجاست مادر خوبی نیستم ؟ گفتم اگر دخترم گناهی مرتکب می شد خودم تحویل قانون می دادمش ولی او زحمت کش است. تنها 21 سال دارد. اما برای ماهی 50 هزارتومان منشی گری می کند و بعد هم در انجمن کار داوطلبانه می کند. بگویید مگر دختر من چه کرده است؟ جز دفاع از حقوق خودش، و مادرانش؟ بعد می دانید چه می گفتند؟ پرسیدند: شیعه هستید یا کافر؟! گفتم باشد من کافر هستم اما بگویید بچه ام کجاست؟ توهین از این بالاتر ؟<br />
<em><br />
     *  به این قبله ی بی کران تنهایی قسم </p>

<p>             من</p>

<p>    </p>

<p>        هنوز هم</p>

<p>    </p>

<p>             از پنجره هایی که بغض آدمی را نمی فهمند</p>

<p>    </p>

<p>     می ترسم .</em> </p>

<p>   </p>

<p><strong>برش سوم : </strong></p>

<p>پس از 18 روز بی خبری از وضعیت روناک صفارزداه، عضو فعال کمپین در سنندج ، روز گذشته خبر صدور قرار بازداشت یک ماه روناک به خانواده وی اعلام شد.خواهر روناک با اعلام این خبر به سایت تغییر برای برابری گفت:«روز 5 شنبه دادگاهی برای روناک تشکیل شد و دیروز به ما گفتند که در آنجا قراربازداشت روناک برای یک ماه دیگر تمدید شده است .»وی با بیان اینکه خانواده روناک نتوانسته اند او را در دادگاه ملاقات کنند گفت:«به ما گفته اند روناک در بازداشتگاه ستاد خبری اداره اطلاعات نگهداری می شود و البته نمی دانیم چقدر گفته شان صحت دارد.»روناک در تماس تلفنی که روز گذشته با خانواده اش داشته از آنها خواسته است برایش وکیل بگیرند. این در حالی است که هنوز امکان امکان مطالعه پرونده روناک برای وکلای سنندج که آمادگی خود را برای وکالت روناک اعلام کرده اند، فراهم نشده است.<br />
<em><br />
* شرق آوازهایم را می شنود ، جمعی آنها را می ستایند ، جمعی دشنام می دهند</p>

<p>      سپاس من نثار همه آنها ،</p>

<p>   انتقام خون هر زنی را ستانده ام</p>

<p>و پناهی بوده ام برای آن که در وحشت بوده است .</p>

<p>       قلب شوریده زن را حمایت کرده ام</p>

<p>و آماده ام برای تقاص – راضی به مردنم</p>

<p>     اگر عشق حکم به قتل من دهد<br />
</em><br />
<strong>برش چهارم :</strong></p>

<p>ماموران دادگاه سنندج روز گذشته برابر با سه شنبه 8 آبان ماه ، مادر روناک صفارزداه را که برای پیگیری وضعیت دخترش به دادگاه مراجعه کرده بود، مورد ضرب و شتم قرار دادند.مادر روناک در پی پرس و جوی وضعیت دخترش با اعتراض ماموران دادگاه مواجه می شود.او که فقط می خواست بداند چرا خبری از روناک به خانواده اش داده نمی شود، پاسخی جز برخورد خشن ماموران نمی گیرد و به جرم مادر بودن و نگرانی برای فرزند در بندش کتک می خورد.<br />
<em><br />
*  همیشه</p>

<p>کسی که لالایی می خواند</p>

<p>خود در سکوت و غربت</p>

<p>سر به بالین نهاده است</p>

<p>                         مادرم را می گویم .<br />
</em><br />
و سکانس هایی که هم چنان ادامه دارد ......</p>

<p><strong>آخرین برش :  </strong></p>

<p>پس از گذشت یک ماه از بازداشت و بی خبری از روناک صفازاده ، دیروز 13 آبان 1386 هانا عبدی فعال دیگر حقوق زنان و کمپین در کردستان بازداشت شد. او دوست و همراه روناک صفازاده و از اعضای انجمن زنان آذر مهر زنان کردستان است. طبق گفته خانواده او، هانا را ماموران امنیتی در خانه پدر بزرگش در سنندج بازداشت کردند. ماموران که حدود 7 نفر بودند، پس از بازداشت هانا، به خانه پدر او رفتند و پس از بازرسی خانه کیس کامپیوتر هانا و چند دفترچه حقوقی کمپین را با خود بردند.هانا 21 سال دارد، دانشجوی رشته روان شناسی در دانشگاه پیام نور بیجار است و در جمع آوری امضا برای کمپین فعال بوده است.به نظر می آید که تلاش برای بی صدا کردن صدای حق طلبانه زنان ابعادی تازه و گسترده یافته است. دیروز دلارام علی در تهران حکم زندان گرفت، هانا عبدی در سنندج بازداشت شد و روناک صفازاده هم همچنان در بازداشت به سر می برد.</p>

<p>.......</p>

<p>و شاید روزی دیگر باز هم روناک و هانایی دیگر را به بند بکشید ، دلارامی دیگر را محکوم کنید ، ناهید دیگری را به حبس ببرید ، محبوبه دیگری را زندانی کنید ، امیرها و مازیارهای دیگری را در قفس کنید ، اما به یاد داشته باشید که ما ، در هر صفی که باشیم ، چه در صف جنبش دانشجویی که این روزها خیزش عظیمی را پی گرفته ، چه در جنبش زنان و یا در هر صف دیگری ، تنها حق را مطالبه می کنیم و حق خواهی چیزی نیست که با به بند کشیدن خاموش شود . و زندانهای ایران که امروز جایگاه موقتی این دوستان ما شده اند ، به راستی چه می بالند به این مهمانان موقتی خود ؛ که به زندان کشیدن برابری خواهان را گریزی هست اما اندیشه حق طلب را گزیری نیست . <br />
<em><br />
  * اما این جا دختری می خواهد</p>

<p>  کلمه ی ضعیفه را پاک کند</p>

<p>      قطار فشنگ به گردن انداخته و</p>

<p>در آسمان ذهنش</p>

<p>     در کوه های بلند روحش</p>

<p>طرحی نو برای مبارزه خلق می کند</p>

<p>   آواز برای روح آزادی می خواند . <br />
</em><br />
*شعر های این نوشته را به تناسب بخش ها از اشعاری از نزار قبانی ، غاده السمان ، علیرضا روح نواز و نیز شعری از شیرین جهانی با عنوان : مترسک هستی ؛ منتشر شده در فصل زنان شماره 4 ، وام گرفته شده اند</p>]]>
        <![CDATA[<p>CWB334.jpg</p>]]>
    </content>
</entry>
<entry>
    <title>با اجرای حکم ناعادلانه دلارام علی چه تدبیر شومی برای زن ایرانی تدارک دیده اند؟</title>
    <link rel="alternate" type="text/html" href="http://zanestan.org/issue33/city/../07,11,06,01,48,56/" />
    <link rel="service.edit" type="application/atom+xml" href="http://zanestan.org/cgi-bin/mt/mt-atom.cgi/weblog/blog_id=1/entry_id=2711" title="با اجرای حکم ناعادلانه دلارام علی چه تدبیر شومی برای زن ایرانی تدارک دیده اند؟" />
    <id>tag:zanestan.org,2007://1.2711</id>
    
    <published>2007-11-06T10:18:33Z</published>
    <updated>2007-11-07T05:32:03Z</updated>
    
    <summary>  چه تدبیر شومی برای زن ایرانی تدارک دیده اند؟</summary>
    <author>
        <name>mana</name>
        
    </author>
            <category term="city" />
    
    <content type="html" xml:lang="en" xml:base="http://zanestan.org/">
        <![CDATA[<p>خبر کوتاه بود: «حکم دو سال و نیم حبس دلارام علی را تایید و به دایره اجرای احکام فرستاده اند، پدر دلارام را تهدید کرده اند که اگر دلارام خودش را معرفی نکند حکم جلب دارند و برایش بدتر می شود». روز شنبه 12 آبان ماه نیز از اجرای احکام به زهره ارزنی گفته اند: «که حتا یک ساعت هم او فرصت ندارد و باید هرچه زودتر خود را معرفی کند». زهره ارزنی خواسته بود که حداقل چند روزی به دلارام فرصت بدهند، تا خود را آماده کند و به آنها گفته بود: «دلارام تازه ازدواج کرده، کمی به او فرصت بدهید». اما در برابر صدایی بی فروغ و بی رحم قرار گرفته بود که: دلارام اگر خودش را معرفی نکند «فراری» محسوب می شود،... سنگینی این خبر همه را غافلگیر و شوکه کرد. و این پرسش که چرا؟ به راستی چرا با این عجله، حتا بدون ابلاغ حکم به وکلایش و فقط با ابلاغی شفاهی؟</p>

<p><img alt="1111.jpg" src="http://zanestan.org/1111.jpg" width="400" height="300" /></p>

<p>این پرسشی است که در این چند روزه ذهن همه فعالان کمپین یک میلیون امضاء، را به خود مشغول کرده. به راستی چرا بعد از 2 سال از تجمع 22 خرداد و در حالی که تجمع دیگری هم بعد از آن برگزار نشد، باز هم در اجرای احکام ناعادلانه و غیرقانونی مربوط به تجمع قانونی 22 خرداد، پافشاری می کنند؟ چند فرضیه برای درک این تصمیم غیرقانونی دولت – مردان وجود دارد:</p>

<p>1 - اول آن که بسیاری از فعالان جامعه مدنی در این اندیشه بودند که صدور احکام ناعادلانه و غیرقانونی، در واقع تیغ برنده ای است بالای سر فعالان جنبش زنان تا از «فعالیت» قانونی خود باز بمانند. اما حالا این سئوال پیش آمده که آیا نفس «فعالیت»های خاص (منظور به شکل برگزاری تجمع است) یا «فعالیت» در شکل عام آن؟ برای پاسخ به این پرسش باید بدانیم که  فعالان جنبش زنان، پس از 22 خرداد 1385 در میدان هفت تیر دیگر تجمعی برگزار نکرده اند و فعالیت در این حوزه به نوعی تعطیل بوده است، پس چرا می خواهند احکام غیرقانونی شان را به این سرعت اجرا کنند و دلارام را با دستپاچگی و عجله، به زندان ببرند؟ چه خواب شومی برای زنان ایران دیده اند که دلارام باید اولین قربانی آن باشد؟ </p>

<p>یک وجه دیگر قضیه آن است که احتمال می رود دولت _ مردان به این نتیجه رسیدند اکثر حاضران تجمع 22 خرداد میدان هفت تیر، هرچند که دیگر تجمعی نگذاشته اند، اما این به مثابه ناامیدی و بازماندن از فعالیت هایشان نیست بلکه فعالیت هایشان را به شکلی دیگر (یعنی در کمپین یک میلیون امضاء) با شادابی و توان بیشتری پی گرفته اند؟ روشن است که بر اثر کسب تجربه و پختگی فعالان، انرژی و نشاط و پتانسیل برآمده از تجمع 22 خرداد به کمپین یک میلیون امضاء، ارتقاء یافت. بنابراین اگر از این زاویه هم نگاه کنیم، به این نتیجه می رسیم که مسئله دولت – مردان، برگزار کردن تجمع یا نکردن نبوده و نیست بلکه به طور کلی «فعالیت» در مسیر احقاق حقوق زنان است که هدف مخالفت و دشمنی آنان است نه صرفا برگزاری تجمع که فقط یکی از ابزارهای متنوع فعالیت است. بنابراین اجرای عجولانه حکم دلارام علی، در واقع تنبیه کل فعالان جنبش زنان است که در کمپین یک میلیون امضاء گرد هم آمدند و گسترش یافتند تا جایی که امروز به بخش فعال و غیرقابل انکار جنبش بزرگ جامعه مدنی ایران تبدیل شده اند.</p>

<p>2 - اما فرضیه دیگر آن است که نیروهای رادیکال و خشن و زن ستیز بر آنند که برای خنثا کردن جنبش یک میلیون امضاء (و با کمک گرفتن از فرمول منسوخ و ضد انسانی «بهترین دفاع، حمله است») دست به حرکتی بی رحمانه علیه جنبش زنان بزنند، یعنی تصویب سریع «لایحه ضدخانواده» که از طرف دولت به مجلس هفتم ارائه شده است. در واقع تصویب این لایحه می تواند دهن کجی بزرگی به خواسته های فراگیر جنبش یک میلیون امضاء باشد و از این رو یک فرضیه این است که آنان می خواهند با تصویب سریع این لایحه، برگ برنده ای  در خنثا کردن جنبش، از آن خود سازند، و نشان دهند که فعالیت های موثر و سرنوشت ساز جنبش یک میلیون امضاء، بی مقدار و کم تاثیر است. آیا مجلس هفتم با پذیرش و تصویب این لایحه، نفرین و لعنت ابدی  زنان کشور را خواهد پذیرفت؟</p>

<p> البته این تحلیل از زاویه نگاه زن ستیزان است و نه شهروندانی  که در این جنبش مدنی فعالیت دارند، چراکه همه ما به روشنی و یقین می دانیم جنبش یک میلیون امضاء فراگیرتر و گسترده تر از آن است که حتا با تصویب این لایحه خنثا شود، اما شاید آنان تصور می کنند با این کار می توانند ضربه ای مایوس کننده بر پیکر این جنبش وارد سازند.</p>

<p>به هر روی، تصویب این لایحه در مجلس با توجه به «پیش بینی حجم وسیع اعتراضات»، باید با تمهیدات و زمینه سازی صورت بگیرد. یعنی به نظر می رسد آنان پیش از تصویب این لایحه می خواهند جنبش یک میلیون امضاء را با اجرای احکام ناعادلانه و قربانی کردن برخی از فعالان جوان این جنبش (مانند اجرای حکم دلارام علی)، دچار آشفتگی و سردرگمی کنند و از این طریق پیش از تصویب این لایحه بخش های فعال و «پا به رکاب» آن را فلج سازند و بعد، طوق خفت تصویب  این لایحه را بر گردن مجلس هفتم تحمیل کنند.</p>

<p> 3 - فرضیه دیگر آن است که با اجرای حکم دلارام، این دختر جوان تازه عروس، می خواهند جنبش زنان نیز مانند جنبش دانشجویی، جنبش سندیکایی و جنبش معلمان، گروگان هایی در زندان داشته باشد تا به این طریق آن تیغ را بالای سر فعالان جنبش زنان برنده تر نگهدارند  و اندیشه برگزاری تجمع را از اساس در میان فعالان جنبش زنان بخشکانند تا این که در آینده اگر هم بخواهند لایحه ضدخانواده را به تصویب برسانند، انگیزه برگزاری تجمع علیه این لایحه (که با قدرت و صراحت از سوی فعالان جنبش زنان و به ویژه از سوی شیرین عبادی مطرح شده) برای همیشه از ذهن فعالان جنبش زنان، زدوده شود. زیرا چهار ماه آینده، ماه های بسیار سرنوشت سازی برای بخش هایی از حاکمیت است و برای آن که این چند ماه باقی مانده تا انتخابات، برایشان بدون کمترین مقاومت از سوی جامعه مدنی پیش برود چنین تمهیداتی را لازم می دانند. از این روست که به نظر می رسد احتمال دارد لایحه ضدخانواده را هرچه سریعتر، از تایید مجلس بگذرانند و سپس التهابات اجتماعی ناشی از آن را «راحت تر» فرونشانند و جنبش زنان را برای انتخابات مجلس پیش رو به کلی خسته و مایوس سازند و به میمنت و مبارکی، انتخابات سراسر مردانه شان را برگزار کنند.</p>

<p>احتمال وقوع همه این فرضیه ها به نظر ممکن می آید. یعنی با اجرای غیرمنتظر حکم دلارام علی، همه این اهداف را می خواهند پیش ببرند. اما در این میان، دولت _ مردان غافل از این هستند که آنان (با همه زور و هیمنه شان) فقط یک طرف معادله اند. طرف دیگر معادله جنبشی از زنان عدالت خواه این مملکت قرار دارد که خواسته هایی کاملا مشروع، انسانی  و فراگیر دارد، جنبشی است مسالمت آمیز و با درایت و بردباری، که خلاقانه ترین شیوه های آگاهی رسانی و اعتراض مدنی را در جنبش های اجتماعی معاصر کشف و به کار گرفته است. یعنی جنبش یک میلیون امضاء توانسته حرکتی را در سطح مملکت سازمان دهد که مدافعان نظم موجود پدرسالار، در سرکوب آن به شدت دچار بحران شده اند و نمی دانند چه می توانند با آن بکنند. به طوری که کارشان به جایی رسیده که به در آپارتمان های افراد می روند و از تشکیل جلسات هشت نفره هم می خواهند جلوگیری کنند. اگر این نشانه بحران و سردرگمی آنان نیست پس نشانه چیست؟ </p>

<p>بنابراین روشن است که چنین جنبشی تا دهه های آینده نیز می تواند با خلاقیت و شادابی، جوانه بزند و  بازتولید شود و ضربات و فشاهای رنگارنگ اعم از تفرقه و سرکوب و تهمت و ترس و بدنامی را به جان بخرد و تا حدودی خنثا سازد. نه فقط دلارام می داند چه می گوید  و چه می خواهد، بلکه همه ما تک به تک می دانیم چه می گوییم و چه می خواهیم: ما می خواهیم این قوانین ظالمانه و تحقیرآمیز تغییر کند تا لااقل جایگاه برابر و انسانی در ساختار قوانین پیدا کنیم. این خواسته بزرگی نیست اما با روی گشاده برایش هزینه های بزرگ داده و خواهیم داد و به یقین، روش های خلاق تر و بزرگتری ابداع خواهیم کرد. چرا که با هم هستیم و پشتیبانی یکدیگریم. وقتی شیرین عبادی با صراحت اعلام می کند اگر لایحه ضدخانواده در مجلس تصویب شود ما جلوی مجلس خواهیم آمد، همه ما به روشنی می دانیم که آن روز کنار شیرین عبادی خواهیم بود حتا اگر بسیاری از ما در زندان باشیم و تعدادمان از تعداد انگشتان ورم کرده دستان آن زن محروم و زحمت کشی که امضایش را پای بیانیه کمپین گذاشته، بیشتر نباشد. </p>

<p><strong>تقاص زندانی کردن دلارام را بر سر «لایحه ضدخانواده» تان خواهیم کوبید</strong></p>

<p>ما می دانیم که اجرای عجولانه حکم دلارام برای آن است که این قوانین عقب مانده را تغییر ندهند و لایحه ای عقب مانده تر را در مجلس به تصویب برسانند (حالا این که مجلس هفتم این طوق ننگ و لعنت ابدی را بر گردن بیندازد یا نه، موضوع دیگری است). برای همین اگر دلارام را به حبس ببرید بی شک تمام پتانسیل و خشم ناشی از زندانی کردن یارمان را به نیرویی تبدیل خواهیم کرد و بر سر این لایحه ضدخانواده فرود خواهیم آورد. اگر روناک صفارزاده و هانا عبدی را در بازداشت گاه های مخوف سنندج نگه دارند و اتهامات واهی به آنها بزنند (همانطور که به تک تک فعالان جنبش یک میلیون امضاء می زنند)، زنان حق طلب این مرز و بوم نخواهند گذاشت این لایحه بدون هزینه کردن بسیار برای دولت _ مردان، به تصویب برسد و هرچه از توان و بضاعت مان برآید برای جلوگیری از تصویب آن، انجام خواهیم داد چون می دانیم دلارام ها، روناک ها، نسیم ها، فاطمه ها، زینب ها، مازیارها و...  را برای این که به قوانین ظالمانه تمکین کنند به زندان می اندازند. </p>

<p>به روناک اتهامات بی ربط و واهی ارتباط با گروه های سیاسی نسبت می دهند تا همه ما زنان از وحشت این تهمت ها، دچار تزلزل و تردید بشویم و از آنان پشتیبانی نکنیم و سرآخر در برابر این قوانین تمکین کنیم. به فعالان کمپین یک میلیون امضاء تهمت می زنند که از فلان کشور پول می گیرند یعنی که مزدور بیگانه هستیم، غافل از آن که برای فریاد کردن و گفتن از درد و رنج های روزمره زندگی زنان یکی از قصه هایی بوده است که همیشه گفته ایم و حالا در جنبش یک میلیون امضاء، آن را منسجم تر و هماهنگ تر در سطحی عمومی فریاد می کنیم و این نیازی به پول و اخاذی ندارد و اگر برای کپی گرفتن و تکثیر جزوه هایی که سرنوشت مان را در آن نوشته ایم پولی احتیاج داشته باشیم، از سفره زندگی خود می زنیم و برای آن خرج می کنیم. </p>

<p>این قصه گویی ها در کمپین یک میلیون امضاء، در واقع زندگی ماست و ربطی به این دولت داخلی و آن دولت خارجی ندارد. این فریادها بدون آن که گاه خود بخواهیم از جگر و عمق وجودمان برمی خیزد. همه می دانند (و خود آقایان بهتر از همه مطلع هستند) که ما چگونه پنجهزار تومان یا پنجاه هزار تومان به اندازه وسع هر کداممان، از زندگی مان می زنیم و به این کمپین کمک می کنیم ولی باز هم اتهام می زنند. اتهام می زنند که ضداسلام هستیم، هرچند از فتاوی آیت الله صانعی و بجنوردی و خیلی از علمای دیگر بهره می بریم و واقعا نمی دانیم کجای این حرف هایی که می زنیم ضد اسلام است؟ و مگر متوجه نیستند که با نسبت دادن این اتهامات به کمپینی چنین مشروع، بیشتر به اسلام ضربه می زنند تا به آن.</p>

<p>به روشنی می دانیم که هدف آنان از این اتهامات و خشونت ها چیست و برای همین، راه خود را گم نخواهیم کرد، در نتیجه هر چه خشونت علیه ما بیشتر شود، آن را به نیرو و پتانسیلی علیه همین قوانین ظالمانه تبدیل خواهیم کرد، چنانچه دیدند و دیدیم که در خشونت ها و افتراها و ظلم هایی که در 22 خرداد میدان هفت تیر، بر ما روا داشتند، چطور آن ناروایی ها را با همبستگی و خردمندی، به پتانسیلی علیه قوانین ظالمانه تبدیل کردیم و راه را گم نکردیم. <br />
دلارام با چشمان پر از امیدش به ما می گوید که چه او در زندان باشد و چه نباشد نباید بگذاریم این لایحه تصویب شود نباید لحظه ای از تلاش برای تغییر قوانین تبعیض آمیز دست بکشیم. هم ما و هم او می دانیم که تمکین نکردن مان در برابر قوانین ظالمانه و ضدزن است که ما را به زندان و دادگاه کشیده  و در معرض انواع تهمت ها و برچسب ها قرار داده است. ولی با سربلندی و وجدانی آسوده، راه روشن مان را ادامه خواهیم داد؛ مطمئن باشید که هرچه خشونت و سرکوب را شدت ببخشید، عمق و پتانسیل این حرکت مردمی و خودجوش، گسترده تر خواهد شد. </p>

<p> ما می دانیم که هر کدام مان در زندان باشیم یا نباشیم این سرنوشت ماست و «روی پیشانی مان نوشته» که باید برای اصلاح این قوانین تلاش کنیم چون زنیم و چون زنیم، قوانین تبعیض آمیز موجود، زندگی روزمره مان را حتا بیش از زندان و حبس، تحقیر کرده و هر روز و هر ساعت هزینه های هنگفتی بر نهاد خانواده هایمان و بر پیکر زنانه مان برجای گذاشته بنابراین تقدیر ماست که با این قوانین سرکوبگر بجنگیم و این راه را ادامه دهیم. ما نیمی از جمعیت کشورمان هستیم و به خوبی می دانیم که هر کدام از ما اگر به زندان برود سرزمین مان ایران از حجت خالی نخواهد ماند. </p>

<p>ما به خاطر دلارام و به احترام عقاید برابری خواهانه اش، بیش از گذشته علیه این قوانین اعتراض خواهیم کرد و مطمئن باشید اگر بخواهید لایحه ضدخانواده تان را تصویب کنید گزینه برگزاری تجمع که در یک ساله اخیر کمتر در ذهن مان جای گرفته، به گزینه ای عاجل و اساسی تبدیل خواهد شد چرا که اگر دلارام در زندان باشد وظیفه سنگین تری را احساس خواهیم کرد یعنی به خاطر اهداف انسانی او و به جای او هم که شده نخواهیم گذاشت حالا که در زندان است لایحه ای علیه خانواده های ایرانی، به تصویب رسد... این راه و آرمان دلارام است که ما را بیش از گذشته امیدوار کرده و به جلو خواهد راند و سبب خواهد شد که گزینه های فراموش شده را بار دیگر برای تغییر قوانین، به یاری بطلبیم.<br />
</p>]]>
        <![CDATA[<p>CITY331.jpg</p>]]>
    </content>
</entry>
<entry>
    <title>پوز خند را فراموش نکنیم</title>
    <link rel="alternate" type="text/html" href="http://zanestan.org/issue33/city/../07,11,06,01,47,59/" />
    <link rel="service.edit" type="application/atom+xml" href="http://zanestan.org/cgi-bin/mt/mt-atom.cgi/weblog/blog_id=1/entry_id=2710" title="پوز خند را فراموش نکنیم" />
    <id>tag:zanestan.org,2007://1.2710</id>
    
    <published>2007-11-06T10:17:36Z</published>
    <updated>2007-11-06T22:09:42Z</updated>
    
    <summary>پوز خند را فراموش نکنیم</summary>
    <author>
        <name>mana</name>
        
    </author>
            <category term="city" />
    
    <content type="html" xml:lang="en" xml:base="http://zanestan.org/">
        <![CDATA[<p><img alt="poya1.jpg" src="http://zanestan.org/poya1.jpg" width="454" height="340" /></p>

<p><br />
این را سرنوشت می نامند:</p>

<p>رو در رو بودن</p>

<p>ونه چیزی جز آن</p>

<p>و همواره رو در روی </p>

<p>"ریلکه " <br />
 </p>

<p>نوشتن از دلارام ،  ننوشتن از او ، هر دو چه سخت است. </p>

<p>نوشتن بر علیه زندان ، قدرت کور، حماقت وکم خردی چقدر سخت است. نوشتن بر علیه منطق و دورانی که شجاع ترین و بهترین جوانانش در  زندان اند ، نوشتن از حقیقتی که همه می بینیمش و می دانیمش و از چرایی آن اگاهیم و به آن معترضیم ... <br />
 <br />
 </p>

<p>صبح ، جلوی پله های دادگاه انقلاب خبر حکم دلارام را شنیدم. زود تر از خودش ... زهره می رود خبر را بگوید . من جلو نمی روم ... خجالت می کشیم به چشم های دلارام و پیام نگاه کنم...</p>

<p>عقب تر ایستاده ام ، به ساختمان بزرگ و دود گرفته دادگاه نگاه می کنم ، سرتاپا حیرت و ناباوری و خشم هستم </p>

<p>دلارام به آرامی مقنعه سیاهش را با  روسری سبز و خاطره بر انگیزی عوض می کند.رنگ های شاد هیچ وقت ترکش نمی کنند. </p>

<p>در سکوت و تعلیق به کنفرانس مطبوعاتی می رویم . کنار در،هر کدام  یک گوشه راهروی خالی نشسته ایم . دلارام به قیافه های بهت زده مان می خندد و مسخره مان می کند. کم کم بچه ها از راه می رسند. گریه می کنند ، دلداری می دهند ، چهره هاشان سراسر فریاد است.  دلارام از همه محکم تر ایستاده و با وکلایش صحبت می کند.</p>

<p>چند ساعت بعد در باره کتاب هایی که می تواند در زندان بخواند ، پروژه های تحقیقاتی که آنجا می تواند انجام دهد و بهترین استفاده ای که می تواند از وقتش ببرد صحبت می کند. تصمیم گرفته به زودی خودش را معرفی کند...  </p>

<p>تصمیم گرفته خودش را به دستگاه قضایی معرفی کند همان طور که در این یک سال که پرونده اش تحت بررسی بود تنها با قرار التزام " به قول شرف" آزاد بود بدون کفیل و وثیقه. </p>

<p>پارسال در چنین روزهایی ایران را به قصد تحصیل در کشوری دیگر ترک کرده بود ، اما اندکی بعد بی قرار به کشورش بازگشت ، در حالی که سایه حکم 22 خرداد ماه در میدان 7 تیر هنوز بالای سرش بود و می دانست با توجه به عدالت همیشه جاری در احکام قضایی کشورش ممکن است بدون هیچ دلیل واقعی با حکم سنگینی مواجه شود.</p>

<p>22 خردادی که در گوشه ای از پارک در کنارما ایستاده بود و سرود می خواند و کتک می خورد.</p>

<p>22 خردادی که دستش را شکستند و روی زمین کشیدند و بردندش .</p>

<p>22 خردادی که امروز به خاطر دهن کجی به آن همه عکس و خبر انکار نا شدنی اش  دلارام چنین حکمی میگیرد و مامورانی که کتکش زدند تبرئه می شوند.ننگی که با هیچ رنگی پاک نمی شود... </p>

<p>دلارام مددکاری با هوش و تواناست که  برای احقاق حقوق کودکان می کوشد. او در شرایط سخت و بحرانی  زلزله بم ماه ها در بین چادرها و خرابه ها ، در نا امن ترین محله ها کودکان بم را تنها نگذاشت . با آن ها بازی می کرد و خنده بر لبان مصیبت دیده شان می نشاند ،در نبود معلم و حامی به آن ها آموزش می داد ، به اوضاع بهداشتی آن ها رسیدگی می کرد و به جای</p>

<p>دولت – مردان فراموشکارش پا به پای هموطنانش در بم برای بهبود آن شرایط بحرانی تلاش کرد . بمی که که با گذشت این همه سال هنوز هم چهره خرابی و فقر از آن رخت بر نبسته ، بمی که هیچ اراده قدرتمند وقاطعی برای بهبود شرایط مردم درد مندش وجود ندارد. <br />
 </p>

<p>در نبود هر گونه تدبیر و توانایی دولتی ، دلارام در یکی ارگان های غیر دولتی ویژه کمک به کودکان بم به فعالیت جدی می پردازد .</p>

<p>در شرایطی که  تلویزیون های کشور ثروتمندی چون ایران  دست گدایی  به سوی کمک های مردمی دراز کرده بودند و همه تلاش مسئولین  در تهیه زیر نویس های سوزناک برای تحریک احساسات مردم  جهت تهیه کامیون های کنسرو و رختخواب  و چسب زخم خلاصه شده بود  دلارام  آرام و بی سرو صدا داوطلبانه به فعالیت تخصصی و جدی در میان این کودکان پرداخت. وقتی ازخاطراتش با کودکان بم می گوید ، ازخلاقیتش در آفرینش بازی هایی که در آن شرایط بحرانی می توانست شادی بخش و تسکین دهنده باشد حیرت می کنم.</p>

<p>هنوز هم گاهی خاله دلارام بچه های بم  با دستانی پر از هدایا و کتاب ها  و لباس هایی که با درآمد اندک دانشجوییش  تهیه کرده به دیدنشان می رود. همه را به اسم می شناسد ، و همه با او خاطره های خوبی دارند.همه دوستش دارند و به او وابسته اند. </p>

<p>دلارام یکی ازمحبوب ترین مددکاران داوطلب خانه کودک های جنوب شهر تهران است.</p>

<p>خانه ها و کودکانی که تمامی اندیشه ها و تدابیر سیاسی ، وجودشان را ندیده گرفته اند. فقر خجالت آوری که دولت –مردان ترجیح داده اند فراموش یا تکذیبش  کنند.</p>

<p>گاهی وقتی بچه دست فروشی را بین ماشین ها می بیند می گوید :" اون از بچه های منه ، محسن ، همونی که اون سری برای تعمیر سقف خونشون دنبال پول بودم." یا " اون فاطمست همونی که چشمش به جراحی احتیاج داشت و با کمک فلانی و فلانی و فلانی خرج عملش را جور کردم."  </p>

<p>دلارام عضو کمپین یک میلیون امضا هم هست. به خاطر قدرت بیان بالا و شکل ویژه روایت کردن و مثال زدنش از موفق ترین آموزشگران کار گاه های آموزشی کمپین است. سخن گفتنش تنها منحصر به زبانش نیست ، منظورش را با ترکیبی از حرکات دست و چهره شنیدنی تر و ملموس تر می کند، وقتی شروع به حرف زدن می کند همه گوش می دهند. با توانایی زیاد در برقراری رابطه اجتماعی وکلام تاثیر گذارش همه جا محبوب است.</p>

<p>دلارام  عضو فعال کمپین به عنوان مجموعه ایست که امروز برای به دست آوردن حقی که برای ما مسلم تر و صلح آمیز ترو مفید تر از حق هسته ای- که امروز سایه شوم جنگ را برایمان به ارمغان آورده – است تلاش می کند  </p>

<p>امروز که دلارام تصمیم گرفته به قیمت ماندن در سرزمین مادریش و تلاش برای رسیدن به حقوق اولیه اش  به زندان برود تحسینش می کنم و به شهامتش احترام می گذارم. هرچند  راه رفتن و نفس کشیدن  در خیابان های شهری که می دانی در آن دوست عزیزت زندانی است سخت و دردناک است. سرزمینی که امروز زندانیانش جوانان با هوش و صلح طلب و حق خواهی  چون روناک صفار زاده ، مازیار سمیعی ،احمد قصابان ، مجید توکلی ، احسان منصوری هستند. جوانانی که " به نام قانون" اما با زیر پا گذاشتن اصول اولیه قانونی ، به جرمی که مرتکب نشده اند در بندند. <br />
 </p>

<p>امروزبه نوشتن قناعت کردن وقتی دوست عزیزمان ، هم فکرمان ، هم کارمان به زندان می رود چقدر سخت است....خوش به حال هم بندانش. خوش به حال اهالی امروز اوین با این زندانیانش. </p>

<p>هر چند هر روز و هر شب جای خالی خنده های همیشگیش را حس خواهم کرد و فرصت همراهی و هم کلامی مان را برای مدتی از دست می دهم اما ایمان دارم زندان پایان یک اندیشه نیست. اندیشه خلاق ، پویا و زنده است ، پیش می رود ، می سازد ، خراب می کند و دنیای خود را مطابق میل خود تغییر می دهد...و همواره یک پله جلو تر از قدرت مضطربیست که برای در بند کردنش مذبوحانه به آب و آتش می زند. <br />
 </p>

<p>امروز به مازیار و روناک و دلارام و... تمامی این  شجاعان اندک که چون" می خواهند" و دل هایی زنده  دارند " ناموجود را می طلبند" و به دستش خواهند آورد تبریک می گویم. چون در بیست سالگی با دست های خالی و تنها با اندیشه و ارده به قدرتی دست یافته اند که مرد سالاران امرو راز با تمامی سلاح ها و قدرت و زندانشان هایشان ترسانیده و با این احکام  ، خام اندیشی و نا توانی خود را برایمان به نمایش گذاشته اند .</p>

<p>سال های زندان می گذرد ، تمام می شود و روزی نه چندان دور دوستانمان دوباره در گوشه و کنار این سرزمین به تلاش برای دست یابی به " مسلم ترین حقوقشان " خواهند پرداخت . اما امروزهمه باید خوب نگاه کنیم و این نمایش مضحک و تقلا های ساده اندیشانه قدرت مردانه را به خاطر بسپاریم. پوز خند را فراموش نکنیم. </p>]]>
        <![CDATA[<p>CITY332.jpg</p>]]>
    </content>
</entry>
<entry>
    <title>گفتگو با دلارام علی: اگر امروز ما را به زندان ببرند، فردا زنانی دیگر این راه را ادامه می دهند</title>
    <link rel="alternate" type="text/html" href="http://zanestan.org/issue33/city/../07,11,06,01,47,06/" />
    <link rel="service.edit" type="application/atom+xml" href="http://zanestan.org/cgi-bin/mt/mt-atom.cgi/weblog/blog_id=1/entry_id=2709" title="گفتگو با دلارام علی: اگر امروز ما را به زندان ببرند، فردا زنانی دیگر این راه را ادامه می دهند" />
    <id>tag:zanestan.org,2007://1.2709</id>
    
    <published>2007-11-06T10:16:43Z</published>
    <updated>2007-11-07T08:08:58Z</updated>
    
    <summary>با زندان رفتن ما، زنانی دیگر این راه را ادامه می دهند</summary>
    <author>
        <name>mana</name>
        
    </author>
            <category term="city" />
    
    <content type="html" xml:lang="en" xml:base="http://zanestan.org/">
        <![CDATA[<p><em>این گفتگو یک روز بعد از ابلاغ شفاهی  حکم دلارام به وکیلش انجام شده است. دلارام پیش از گفتگو می خواهد از تجربه زندان من در بند عمومی بشنود. کتاب آینن نامه زندان را گرفته است و در حال مطالعه آن است. حضورش همه زندگی است. روز قبل در دفتر کانون مدافعان نمی توانستم از ریختن اشکم جلوگیری کنم. گریه  برای وطنی که عزیزترین فرزندانش را به زندان می فرستد. اما چهره متین دلارام چه قدر آرامش بخش است. دلارام را در بند 3 زندان تصور می کنم، فکر می کنم حضور شادی بخش دلارام آیا می تواند به دهان راحله نیز لبخند بنشاند؟. راحله ای که هر بار که  به خانه ما زنگ می زند، همسرم از صدای غم زده اش، او را می شناسد و می داند از اهالی اوین است.<br />
با وجود دلارام در زندان، فکر می کنم زندان برای من مکانی دوست داشتنی می شود، فکر می کنم کابوس هایم از  زندان به پایان می رسند  چرا که زندان نیز با حضور دلارام مکانی دیگر می شود. مردسالاران هنگامی که دلارام را به محبس می برند با رویاهای آزاد او چه می کنند؟</em></p>

<p><strong>س:دلارام ،خودت را کمی برای ما معرفی کن، از خودت ،خانواده ات  و از کارهایت بگو</strong></p>

<p>من در سال 1362 در یک خانواده متوسط در تهران، به دنیا آمدم. پدرم کارمند صدا و سیما و تصویر بردار بود و مادرم لیسانس روانشناسی بالینی دارد و با به دنیا آمدن من کارش را رها کرد. یک برادر  دارم  که دو سال از من بزرگتر است، لیسانس کامپیوتر دارد و در حال حاضر در کانادا زندگی می کند. سال 1381 به عنوان دانشجوی مددکاری وارد دانشگاه علامه طباطبایی شدم.<br />
کودکی و نوجوانیم را در تهران گذراندم و از دوران دانشجویی با فعالیت های مدنی آشنا شدم و وارد فعالیت های انجمن های غیر دولتی شدم و به دلیل رشته تحصیلی ام در این انجمن ها به عنوان مددکار به فعالیت پرداختم. کار مددکاری اجتماعی انجام می دهم، اوایل زمینه کاری من کودکان بود. در زمینه ای که کار می کردم یعنی «کودکان کار»، با مادران این کودکان آشنا شدم و همزمان با کار در حوزه حقوق کودکان، شروع به کار در حوزه  حقوق زنان  در مناطق محروم تهران، کردم. <br />
 ما در مواردی  برای کمک به کودکان،به شهرهای دیگر هم می رفتیم مثلا زمانی که زلزله بم اتفاق افتاد من حدود 5-6 ماه در بم ساکن شدم. 4 ماه به طور ثابت در بم بودم و دو ماه دیگر به آن جا رفت و آمد می کردم. در بم با یک ان جی اوی بین المللی کار می کردم .<br />
در این سال ها به طور مشخص در  انجمن های « کودکان»  به ویژه  انجمن های «کودکان کار» فعالیت  کرده ام.</p>

<p><strong>س: در این انجمن ها دقیقا چه می کردید؟</strong><br />
با انجمن هایی که من کار می کردم، همه مراکزی به نام «خانه کودک» داشتند. انجمن هایی که در زمینه کودکان، کار عملی می کنند یعنی کار پژوهشی نمی کنند، همه محل هایی درست کرده اند که شبیه مهد کودک است ولی برای اینکه بتوانند کودکان سن های بالاتر از پیش دبستانی را هم پوشش دهند نامش را «خانه کودک» گذاشته اند.<br />
این خانه های کودک بخش های مختلفی دراند مانند بخش تغذیه، بهداشت، مددکاری، حرفه آموزی و ... که من در بخش مددکاری آن ها کار می کردم. <br />
در بخشی که من کار می کردم، ما یکسری کارگاه  برای کودکان و مادران،تعریف کرده بودیم. در این کارگاه ها ما آموزش حقوق کودک را به صورت مشارکتی با خود کودکان کار می کردیم و در زمینه آموزش حقوق زنان برای زنان در مناطق محروم کار می کردیم. در این کارگاه ها ما از حساسیت جنسیتی شروع می کردیم و سعی می کردیم به تدریج به زنان حقوقشان را آموزش دهیم. در زمینه کودکان هم چارچوب ما پیمان نامه حقوق کودک بود.</p>

<p><strong>س: با چه انجمن هایی کار می کردی؟</strong><br />
من کارم را با انجمن احیا (انجمن حمایت و یاری آسیب دیدگان اجتماعی) شروع کردم. در آن جا به صورت پروژه ای کار می کردیم.پروژه های پژوهشی، برگزاری نمایشگاه های دوره ای عکس و کارهای این چنینی. در انجمن احیا ما با کیس(مورد متقاضی کمک) سروکار نداشتیم. کار ما کار گسترده تری بود. و بعد یک سال و نیم در پروژه  میدان شوش کار کردم. بعد به عنوان مددکار به انجمن «فرهنگی حمایتی کودکان کار» رفتم و در پامنار و بعد با همین انجمن در سرچشمه کار کردم. تا این اواخر هم با این انجمن در سرچشمه کار می کردم. در این بین، چندماهی در بم بودم، حدود 1 ماه در بم با انجمن احیا کار کردم و 4-5 ماه هم با یک ان جی او ی بین المللی.</p>

<p><strong>س: تو در پامنار داوطلبانه کار می کردی؟</strong><br />
من به جز چندماهی که در بم با آن ان جی او ی  بین المللی کار کردم، تمام فعالیت هایم با انجمن های مختلف، داوطلبانه بوده است.حتی یکی از عمده ترین کارهای ما جذب کمک مالی برای کارهایی بوده است که می خواستیم در انجمن انجام دهیم. این انجمن ها از طرف هیچ نهاد خاصی  حمایت نمی شوند و تمام هزینه هایشان از طریق کمک های مردمی تامین می شوند، چون ما در حوزه مددکاری کار می کردیم و ارتباطات مردمیمان بیشتر بود، کمک های مالی را هم ما جمع می کردیم.</p>

<p><strong>س: به طور مشخص تر از کارهایت برایمان بگو</strong><br />
بخشی از کار ما فردیست. در واقع ما با کودکان و زنانی مواجه می شویم که مشکلات فردی دارند و  اولین اقدام ما باید برطرف کردن مشکل آنان باشد. معمولا این مشکلات ، مشکلات حاد هستند مثلا کودکی که به عمل جراحی احتیاج دارد یا زنی که مورد خشونت قرارگرفته و لازم است که برای چندروزی به خانه امنی منتقل شود . چنین مواردی در حوزه مددکاری فردی تعریف می شوند ولی عمده کار ما کار گروهی است. کار ما شامل آموزش های گروهی هم برای کودکان و هم برای مادران و دختران جوان،  بوده است. ما گروه های سنی را طبقه بندی می کردیم مثلا کودکان زیر 5 سال، زیر 10 سال، زیر 15 سال و به گروه های مختلف آموزش های مختلف می دادیم . بیشتر این تجارب در پامنار و سرچشمه بوده است. ما در آن جا موفق شدیم که آموزش های مختلفی از جمله ، آموزش های مهارت های زندگی، آموزش بهداشت جنسی، آموزش رفتار جنسی و آموزش ایدز را به کودکان و مادران بدهیم. آن جا کم کم موفق شدیم آموزش حقوق زنان را پیاده کنیم و حقوق زنان را به صورت ساده و به شکل کارگاهی به مادران و دختران آموزش دهیم. در هفته یکی دو روز را با زنان کار می کردیم و بقیه هفته را به صورت جمعی با کودکان، کار می کردیم.<br />
.<br />
<strong>س: مشکلات شما در این کارها چه بودند؟</strong><br />
مشکل عمده ما این بود که ما در مناطق محرومی کار می کردیم که میزان  آسیب های اجتماعی خیلی بالا بود. ما برای این که هر مشکلی را رفع کنیم، با مشکلات اقتصادی زیادی روبرو بودیم. خانواده ها هم نمی توانستند نیازهای اولیه شان را فراهم کنند. از این جا شد که ما به سمت توانمند سازی رفتیم و این که چگونه می توانیم مردم منطقه را طوری توانمند کنیم که بتوانند به نیازهایشان به گونه دیگری پاسخ دهند. ما روی خانواده های افغان کار کردیم تا برای گرفتن حق خودشان به کمیته اتباع خارجی مراجعه کنند. حتی آن جا تحصن آرام داشته باشند، پلاکارد داشته باشند، اعتراض بکنند و حقوق خودشان را به عنوان اتباع بیگانه به رسمیت بشناسند و در واقع با این آموزش ها اقدامات خوبی در این زمینه صورت گرفت.<br />
مشکل دیگری که ما داشتیم در مواردی بود که با قانون درگیر می شدیم مانند موارد کودک آزاری و یا مسئله حقوقی زنان. در این موارد ما با بی پشتوانگی قانونی  مواجه می شدیم. می دیدیم که در این موارد هیچ گونه قانونی از آسیب دیده حمایت نمی کند و ما مجبور می شدیم خودمان وارد عمل شویم.<br />
در بحث خشونت علیه زنان ما موردی را داشتیم که  توسط شوهرش  به شدت مورد ضرب و شتم قرار گرفته بود. شوهر این زن به کراک معتاد بود، این زن سال ها از شوهرش کتک می خورد ولی یک شب مرد، به شدت زن را کتک زده بود، حتی در حیاط خانه آتش روشن کرده بود و تهدید کرده بود که زن و دو بچه اشان را آتش  خواهد زد. زن از خانه فرار کرده بود ولی 2 بچه اش در خانه مانده بودند. وقتی این زن به مرکزما مراجعه کرد، ما امکان نگهداری از او را نداشتیم. هیچ کدام از سازمان های غیردولتی در چنین شرایطی اجازه نگهداری از زن یا کودک کتک خورده را ندارند. ما به این زن یک شب پناه دادیم به دلیل اینکه جای دیگری برای زن وجود نداشت. چیزی به نام خانه امن در ایران وجود ندارد که ما بتوانیم زن خشونت دیده را به آن جا بفرستیم. آن شب بارها به پلیس زنگ زدیم، پلیس می گفت تا شاهد چنین ماجرایی نباشد، نمی تواند کاری بکند. راه حل آن ها این بود که اگر درگیری ای اتفاق بیافتد، همان لحضه به ما زنگ بزنید. ما تلفنی چندبار با شوهر این خانم صحبت کردیم و قانعش کردیم که در ازای گرفتن پول، بچه ها را به ما تحویل دهد. فکر می کردیم در این فاصله می توانیم از پلیس برای تحویل گرفتن بچه ها کمک بگیریم. این آقا مراجعه کرد ولی فقط یکی از بچه ها را باخودش آورده بود و بچه کوچکتر را پیش خودش نگه داشته بود. این مورد خیلی طول کشید، چند روزی من بچه ها  را به منزل خودم بردم و پیش پدر و مادرم گذاشتم و مادرشان هم چند روزی توی کانون ما بود و در نهایت هیچ حمایتی از جانب سازمان های دولتی به این زن و بچه ها نشد/ ما به سازمان بهزیستی هم مراجعه کردیم و حتی موفق نشدیم برای یک شب خانه امنی برای این زن پیدا بکنیم. به ما گفتند اگر این زن روسپی بود شاید می توانست یک شب را پیش ما بماند ولی چون زن شوهردار است، ممکن است شوهرش شکایت بکند و ما نمی توانیم به این زن جا بدهیم.باز برای بچه ها راهی بود ولی برای مادرشان نه!<br />
یا موارد کودک آزاری به ویژه برای کودکان افغان که شناسنامه نداشتند. <br />
دشواری های این کار به جز دشواری هایی که فعالیت در انجمن های غیردولتی در ایران با آن ها مواجه است، به دشواری کار مددکاری در ایران بر می گردد. در ایران نوعی شیوه مددکاری جا افتاده است که مددکاری فردی است مثلا در بیمارستان ها و خیلی جاهای دیگر از مددکاری فردی استفاده می شود. این نوع مددکاری اصلا در فعالیت های غیر دولتی نتیجه نمی دهد. در حوزه کاری ما، با حجم وسیعی از مادران و کودکانی مواجهیم که مشکلات مشابهی دارند. به این ترتیب به فکر استفاده از مددکاری گروهی به شکل وسیع افتادیم. و اینکه چگونه توانمند کردن فردی می تواند به توانمند کردن گروه کمک کند و چگونه این توانمند سازی می تواند با مشارکت خود گروه صورت گیرد، در واقع ما موفق شدیم دوره های مختلفی برای این ها برگزار کنیم و در واقع نقش مددکار را در هدایت یک مجموعه و یک گروه به حداقل برسانیم و گروه خودش فعالیت های خودش را پیش ببرد. این تجربه به طور مشخص در «کانون فرهنگی حمایتی کودکان کار» اتفاق افتاد. ما حتی شیوه های اعتراض کردن به وضع موجود را در گروه ها کار می کردیم و در واقع تمام تمرکزمان را روی این مسئله گذاشته بودیم که به آدم ها نشان بدهیم، مددکاری اجتماعی قرار نیست شما را با وضعیت موجودتان تطبیق دهد،قرار است که شما را توانمند سازد تا بتوانید وضع موجودتان را  تغییر بدهید و تا وقتی که خودتان نخواهید و مجموعه شما نخواهد این اتفاق نخواهد افتاد. به هر حال ما در کیس هایمان مشکلات قانونی زیادی داشتیم. بیشتر این کیس ها در مواردی با قانون درگیر می شدند و نه ما و نه فردی که مورد خشونت  و آزار قرار گرفته  بود، از حمایت قانونی برخوردار نبودیم.<br />
حدود دو سال پیش موردی به ما مراجعه کرد که از مردم ساکن منطقه ای که ما در آن کار می کردیم، نبود. خواهر آن زن یکی از اهالی آن محله بود. این زن از مشهد به تهران آمد و به ما مراجعه کرد. او دختر 19 ساله ای بود که در  سن 13 سالگی ازدواج کرده بود و توسط شوهرش به فروش می رفت. خانواده شوهرش کاملا در جریان بودند و این ماجرا دائم تکرار می شد.وقتی که این مشکل به ما ارجاع شد، ما برای طلاق این خانم، بارها به مراجع قانونی مراجعه کردیم اما متاسفانه قبل از این که ما به دادگاه مراجعه کنیم، او تجربه ناموفقی را پشت سر داشت که در دادگاه مشهد برایش اتفاق افتاده بود. <br />
یک بار که این دختر موفق شده بود از خانه فرار کند، به دادگاه مراجعه کرده بود. در آن جا دیده بود که شوهرش قبل از او به دادگاه شکایت کرده که زن از او تمکین نمی کند و خانه را ترک کرده است. این دختر که قرار بود به عنوان «خواهان» به دادگاه برود، به عنوان «خوانده» به دادگاه رفت؛ آن جا مجبور شد از خودش دفاع بکند ولی نمی توانست اتفاقاتی را که برایش اتفاق افتاده بود، ثابت کند. برای اثبات حرف هایش احتیاج به شاهد داشت و  و شاهدی برای این دختر وجود نداشت. او در خانه ای زندگی می کرد که کل خانواده در جریان اتفاقاتی که برای زن افتاده بود، بودند اما کسی حاضر نبود علیه شوهر او آن زن شهادت بدهد. بیشتر از یک سال ما به دنبال کار این خانم بودیم ولی موفق نشدیم که مشکل او را حل کنیم. نه طلاق خانم صادر شد و نه توانستیم شوهر این خانم را به عنوان « قواد» در دادگاه محکوم کنیم.<br />
دیدن این موارد مرا به این نتیجه رساند که مشکل این افراد به صورت فردی حل نخواهد شد و هر روز این اتفاق ها برای این زنان پیش می آید و باید دست به اقدام جمعی گسترده تری برای حل این معضلات زد.<br />
کسانی که فعالیت مدنی می کنند، ارتباطاتی با فعالان مدنی در دیگر حوزه ها دارند و من از طریق یکی از دوستان به مر کز فرهنگی زنان آمدم برای این که از فعالین حوزه زنان بخواهیم که در زمینه ای که ما کار می کنیم، به برگزاری کارگاه هایی در زمینه حقوق زنان بپردازند. این تجربه اتفاق افتاد، کارگاه های حساسیت جنسیتی برگزار شد.  این کارگاه ها مربوط به حقوق زنان بود  و این ارتباط بین حوزه کودکان و زنان به وجود آمد. از این طریق من با کار در زمینه زنان بیشتر آشنا شدم و با ارتباطاتی که با مرکز فرهنگی زنان پیدا کردم به رویکرد برابری طلبانه نسبت به زن و مرد در حوزه کاری خودم بیشتر آشنا شدم. دشواری های کار زیاد بود. اوایل فکر می کردیم شاید بتوانیم در مراکز زنان، بخش مددکاری را فعال کنیم که متاسفانه نتوانستیم چون مثلا اگر ما در یک دفتر سازمان غیردولتی در یوسف آباد بودیم، کیسی به ما مراجعه نمی کرد یا بسیار کم مراجعه می کردند.<br />
در هر حال کم کم دایره این فعالیت گسترده تر شد و علاقه من هم به حوزه زنان افزایش پیدا کرد و تصمیم گرفتم به طور متمرکز تر به مسئله زنان بپردازم.تا پیش از آن زمان ما به مادران و زنان به صورت حاشیه ای می پرداختیم و تمرکزمان بیشتر روی کودکان بود. از آن به بعد روزهای مشخصی در هفته جلسات بحث و گفتگو برگزار می کردیم و به تدریج این فعالیت ها مستر شد و من به کمک برخی از دوستانم توانستم با مباحث زنان بیشتر آشنا شوم و حضورم در این عرصه پررنگ تر شد.</p>

<p><strong>س: چه شد که به  فعالیت های زنان جلب شدی؟</strong><br />
از طریق دوستانی که بین این دو حوزه فعالیت می کردند و با ما در حوزه کودکان سابقه فعالیت داشتند، وارد حوزه زنان شدم. از طریق  سیمین مرعشی و سحر سجادی. سحر به عنوان پزشک با مجموعه ما کار می کرد  و چندین بار به درخواست ما،  برای معاینه بچه ها به کانون آمد. من از طریق این دو نفر با مرکز فرهنگی زنان آشنا شدم. ما سعی کردیم از طریق سایت مرکز(تریبون فمینیستی در آن زمان) اخبار کودکان و زنان  را مطرح کنیم. سعی کردیم در بخش  «خانه امن»  گزارش هایی از خشونت هایی که علیه زنان در این مناطق اتفاق می افتاد را مطرح کنیم. کیس هایی را به صورت خلاصه مطرح می کردیم.<br />
فعالیت من در مرکز با نوشتن گزارشاتی از وقایعی که برای زنان و دختران در مناطق جنوب شهر تهران  اتفاق می افتاد، در خبرنامه مرکزفرهنگی زنان (نامه زن) آغاز شد. کم کم فعالیت من در این حوزه شکل جدیتری به خود گرفت و من خودم را بخشی از مجموعه فعالین حقوق زنان می دانم همان طور که پیش از آن، خودم را بخشی از مجموعه فعالین حقوق کودکان می دانستم.<br />
در اولین 8 مارسی که بعد از آشنایی من با مرکز در پارک دانشجو(17 اسفند 1384) برگزار شد، شرکت کردم و بعد کم کم با گروه های مختلف زنان مثل گروه «هم اندیشی» آشنا شدم. من مشوقین زیادی در این حوزه داشتم که در تمام این مدت حامی من و دیگر جوانانی  بوده اند که وارد این حوزه می شوند . به طور مشخص می توانم از پروین اردلان و نوشین احمدی خراسانی نام ببرم. اوایل من با فعالیت در حوزه زنان آشنا نبودم ، با مباحث آشنا نبودم ولی به خاطر علاقه ای که به این مجموعه و به این آدم ها پیدا کردم، در این حوزه ماندگار شدم.<br />
بعد ازآن در سالگرد  تجمع 22 خرداد( جلوی سردر دانشگاه تهران در سال 1384) که به عنوان روز همبستگی زنان بین فعالین زنان مطرح است، . در میدان 7 تیر تجمع دیگری برگزار شد. من در تجمع 22 خرداد اول با دوستان دانشگاه تهرانم شرکت کرده بودم، این فعالیت را اگر بخواهم ذره ذره توضیح بدهم خیلی طول می کشد ولی به قدری این فعالیت برای من جذاب بود که فکر می کردم فعالیت فعلیم نسبت به فعالیت قبلیم در حوزه زنان پر بار تر شده  و من با دید مشخص تری به این فعالیت ادامه می دهم. در تجمع 8 مارس در پارک دانشجو، بیانیه تجمع را قرار بود که من بخوانم ولی به دلیل هجوم نیروی انتظامی تجمع در همان ابتدا به هم خورد. در اثر ضرب و شتم نیروی انتظامی مچ دست چپ من شکست و من به همراه دوستان دیگری که در این تجمع کتک خورده بودند به وکالت خانم عبادی در دادسرای عمومی از نیروی انتظامی شکایت کردیم. ما بارها مراجعه کردیم ولی متاسفانه شکایت ما به جایی نرسید.<br />
در تجمع 22 خرداد سال 1385، ما پرشور تر از سال قبل و با انگیزه های بیشتر به همراه زنانی که امسال به تجمع پیوسته بودند برای درخواست حقوق برابر در میدان هفت تیر که به دلیل وجود مانتوفروشی ها، زنانه ترین میدان شهر تهران محسوب می شود، تجمع کردیم. این تجمع با هجوم گسترده پلیس زن (برای اولین بار) مواجه شد. این بار برخلاف تجمع 8 مارس که پلیس فقط اقدام به ضرب و شتم می کرد و کسی را دستگیر نکرده بود، دستگیری گسترده ای از تجمع کنندگان صورت گرفت. من به همراه 70 نفر دیگر دستگیر شدم. پس از یک روز پر ماجرا که به مکان های مختلف برده می شدیم از عشرت آباد تا وزرا، سرانجام به زندان اوین منتقل شدیم. چند روزی را در بازداشت به سر بردم و بعد از آن حدود یک سال مهمان اطاق های دادگاه انقلاب شدم و بازجویی ها و بازپرسی هایی که برای پرونده 22 خرداد از من و بقیه یاران جنبش زنان صورت می گرفت. در تجمع 22 خرداد  میدان هفت تیر، برخورد خیلی شدیدی توسط پلیس های زن و مرد با ما صورت گرفت. بر اثر ضربه های باتوم آرنج دست راست من شکست و کبودی هایی که 9 موردش را پزشکی قانونی تایید کرد.<br />
من 4 روز بازداشت بودم، در بازداشتگاه هیچ حقوقی نداشتم حتی وقتی که به خاطر شکستگی دستم به بهداری زندان فرستاده شدم، هیچ اقدام موثری برای مداوای من نشد. مدت 4 روز درد شکستگی را تحمل کردم و فقط مسکن و کیسه یخ به من داده شد. بازجویی های پشت سر هم، مکرر و طولانی مدت.  بازجویی شامل فعالیت های من در زمان دانشجویی و کار با گروه های دانشجویی  بود. بسیاری از بازجویی ها در مورد ارتباط جنبش زنان با جنبش دانشجویی بود.</p>

<p><strong>س: فعالیت دانشجویی تو چه بود ؟</strong><br />
فعالیت دانشجویی من با فعالیت در نشریات دانشجویی  ابتدا در دانشگاه خودم (علامه طباطبایی) و بعد دانشگاه تهران آغاز شد.این فعالیت به صورت مداوم در طول 4 سال دانشجویی من ادامه داشت.ما سعی می کردیم گفتمان جدیدی را مطرح کنیم. در سال های اول دانشجوییم این رویکرد نو بود و کسی قبل از ما این کار را نکرده بود. ما سعی می کردیم گرایش خاص خود را مطرح کنیم و با این رویکرد مسائل را تحلیل کنیم. ما تا حدودی در طرح گفتمان نوین چپ در دانشگاه موفق بودیم. ما ارتباطات زیادی با روشنفکران مختلف داشتیم. دانشجویان زیادی به جنبش زنان انتقاد داشتند و دانشجویان دیگری به جنبش زنان علاقمند بودند. من سعی می کردم به این ارتباطات کمک کنم. سعی می کردم با گسترش مطالعاتم در حوزه زنان، بتوانم از نگاه خودم به این انتقادات پاسخ دهم و به این ترتیب گفتگوهای جدیدی شکل می گرفت. شاید تا پیش از آن  ما در نشریاتمان مسائل زنان را مطرح نمی کردیم، اخبار زنان را مطرح نمی کردیم. مقالات تالیفی یا حتی ترجمه در حوزه زنان نداشتیم ولی کم کم بعد از وارد شدن بچه های دانشجو در فعالیت های حوزه زنان، این روند تغییر کرد.در سال های  اخیر میزگردهای زیادی در دانشگاه ها در ارتباط با مسائل زنان مطرح شده و کسانی که رابط میان جنبش زنان و جنبش دانشجویی بودند، توانسته اند بحث زنان را به  میان جنبش دانشجویی ببرند و فکر می کنم تعداد زیادی از تجمع کنندگان 22 خرداد 1384 جلوی سردر دانشگاه تهران، دانشجو بودند. این موضوع نشان می داد که آگاهی به مطالبات زنان در جامعه توسعه یافته است و به طور طبیعی اولین محل گسترش این آگاهی در دانشگاه است.</p>

<p>اگر برگردیم به تجمع 22 خرداد 1385، علیرغم شکایتی که من و عده ای از دوستان از نیروی انتظامی به خاطر ضرب و شتم عریانی که بر ما اعمال کردند -عکس های منتشر شده از آن روز شاهد این خشونت است- به وکالت شیرین عبادی که وکالت فعالان حقوق زنان را بدون هیچ چشمداشتی همیشه بر عهده می گیرد،  مطرح کردیم، با وجودی که ما مدارک پزشکی قانونی را به دادسرا ارائه دایم ، این شکایت هم مثل شکایت 8 مارس 1384 به ثمر نرسید و نیروی انتظامی تبرئه شد.<br />
دادگاه من بعد از یکسال در 8 خرداد 1386 به صورت غیر علنی برگزار شد. پیش از دادگاه من، دادگاه حدود  10 نفر برگزار شده بود. وکیل من در دادگاه اجازه ارائه دفاعیات شفاهی را نیافت و تنها لایحه ای را که تنظیم کرده بود به دادگاه ارائه داد. وکالت پرونده مرا خانم ها شیرین عبادی، نسرین ستوده و لیلا علی کرمی به عهده دارند و به دلیلی که در آن تاریخ هر سه آنان در مسافرت بودند، خانم زهره ارزنی با من به دادگاه آمدند. دو ماه بعد از دادگاه حکمم را از شعبه 15 دادگاه انقلاب دریافت کردم. دو سال و 10 ماه حبس تعزیری و 10 ضربه شلاق. من 20 روز فرصت درخواست تجدید نظر داشتم. پرونده من در شعبه 36 دادگاه تجدید نظر مورد بررسی مجدد قرار گرفت و روز یکشنبه صبح حکم من از طریق شعبه 6 اجرای احکام به وکیلم به طور شفاهی ابلاغ شد. این عمل غیر قانونی است. شعبه 36 دادگاه تجدید نظر می بایست قبل از فرستادن حکم به اجرای احکام، حکم را به من ابلاغ می کرد و این کار را نکرد. هیچ مهلتی به من داده نشد که برای گذراندن 2 سال و شش ماه حبسم، فرصت داشته باشم به کارهایم برسم. و باز برخلاف قانون حکمی که تنها به صورت شفاهی به اطلاع وکیل من رسیده بود، لازم الاجراء تلقی شد. من حداقل این حق را برای خودم قائلم که چند روزی را به کارهایم برسم و بعد خودم را به دادگاه معرفی کنم.</p>

<p><strong>س: اتهامات تو چه بود؟</strong><br />
اتهاماتی که به من وارد شده بود اقدام علیه امنیت ملی، تبلیغ علیه نظام و اخلال در نظم عمومی است. دادگاه تجدید نظر مرا از اتهام اخلال در نظم عمومی  تبرئه کرد و به خاطر این اتهام من به 4 ماه حبس و 10 ضربه شلاق محکوم شده بودم که این میزان کم شد و به 2 سال حبس برای اقدام علیه امننیت ملی و به 6 ماه حبس برای تبلیغ علیه نظام محکوم شدم. این خلاصه ای از پرونده ای بود که حدود یک سال و نیم طول کشید و تقریبا کمتر از یک ماه پیش نیروی انتظامی از این پرونده تبرئه شد. و حتی یکبار مورد بازجویی و بازپرسی قرار نگرفت و تنها مسئول نیروی انتظامی با یک نامه اعلام کرد که ما هیچ اقدام غیر قانونی انجام ندادیم و تجمع کنندگان اقدامشان غیر قانونی بوده است و حالا من که مورد ضرب و شتم قرار گرفته ام و به زندان برده شده ام،  به تحمل حبسی بلند مدت در بند عمومی زندان اوین محکوم شده ام.</p>

<p><strong>س: دلیل چنین حکمی را چه می دانی؟</strong><br />
من فکر نمی کنم بتوان این حکم را فردی قضاوت کرد. به نظرم باید این حکم را جمعی تلقی کرد. شاید این هشداری است به جنبش زنان که هرگونه اقدام برابری طلبانه با چنین احکامی روبرو خواهد شد. فکر می کنم که جنبش زنان با وجود تمام اتفاقات این چنینی پرشور تر به حرکت خود ادامه خواهد داد و بر حقانیت خود بیش از پیش استوار خواهد بود. چرا که اتفاقاتی از این دست نشان دهنده درست بودن راه ماست و امیدوارم چنین احکامی به دستاوردهایی جمعی برای جنبش زنان بدل شود. در یک سال گذشته  همزمان با  ساعت هایی که در دادگاه های انقلاب به همراه دیگر یاران جنبش زنان سپری کردیم، حرکتی عظیم و گسترده به نام کمپین یک میلیون امضا  راه خود را به سمت هر چه گسترده کردن مطالبات ما در میان مردم، طی می کند. همه ما پرشور تر به کمپین یک میلیون امضا پیوستیم و شروع به فعالیت کردیم. کمپین بزرگترین و جدیترین فعالیت در حوزه زنان است. این روزها کسانی به کمپین می پیوندند که شاید در سال های گذشته نمی شناختیمشان. در سالهای بعد نه تنها آن ها که خیلی های دیگر را در کنار خودمان خواهیم دید و امروز  اگر من و فردا دیگری به زندان برود، این راه توسط آدم های دیگر ادامه خواهد یافت.</p>

<p><strong>س: موفقیت کمپین را در چه می بینی؟</strong><br />
موفقیت کمپین در مطرح کردن و عمومی کردن خواستهای زنان است. انتقادی که قبلا به فعالان جنبش زنان می شد این بود که خواستهای فعالان زنان روشنفکرانه و خواست های زنان طبقه متوسط و بالا ست. کمپین نادرستی این دیدگاه را نشان می دهد. خواستهای کمپین کف مطالبات زنان را مطرح می کند، خواست هایی را مطرح می کند که هر کس حداقل یک بار با آن ها مواجه شده است و فریاد زدن این نابرابری باعث شده که بسیاری از زنان و مردان با این کمپین احساس نزدیکی کنند. دلیل گستردگی کمپین، نزدیک شدن آن به آدم ها و تلاش برای مطرح کردن صدای خاموش زنان است.</p>

<p><strong>س:کم هم برای ما از تاثیر کمپین در زندگی شخصی ات بگو!</strong><br />
وقتی که من و پیام روشنفکر تصمیم به ازدواج گرفتیم به دفترخانه های مختلف مراجعه کردیم ما می خواستیم دفتر خانه ای پیدا کنیم که علاوه بر ذکر شروط ضمن عقد در عقدنامه قید کند که« به توافق زوجین، هیچ گونه مهریه ای دریافت نشده است» ما به دفتر خانه های مختلف مراجعه کردیم ولی هیچ کدام حاضر به قید این جمله در عقد نامه نبودند. ما ماده قانونی (ماده 1018) که بر طبق آن «عقد نکاح بدون ذکر مهریه هم رسمی است»  را پیدا کردیم و به دفتر خانه های مختلف با کتاب قانون در دست، می رفتیم و تقاضایمان را مطر ح می کردیم ولی هیچ دفترخانه ای نپذیرفت. بعد از تلاش های بسیار چنین دفترخانه ای را پیدا کردیم، با این که ماده قانونی را به او نشان داده بودیم ولی بازهم با مقاومت دفتردار برای ثبت این جمله مواجه بودیم و بعد از کلنجار بسیار و با گرفتن پول بیشتر حاضر به نوشتن این جمله در عقدنامه ما شد. این جا ما مقاومت جامعه مردسالار در مقابل اجرای ماده ای قانونی را می بینیم. به هر حال ما موفق شدیم و با خوشحالی عکس آن صفحه عقدنامه را برای دوستانمان که موضوع برایشان جالب بود، فرستادیم. </p>

<p><br />
<strong>س: تو و پیام چگونه به این مرحله رسیدید که زندگی برابری را با هم آغاز کنید؟</strong><br />
برابر خواهی برای همسر من پیش از آشنایی با من آغاز شده بود و او فعالیت خود در زمینه حقوق زنان را در جای دیگری  آغاز کرده بود. برابر خواهی باوری است که در هر دوی ما درونی شده و شاید یکی از جذابیت های رابطه ما  بحث های ما بر سر این موضوع بود. من فکر می کنم آگاهی نسبت به روابط زن و مرد و ضرورت تلاش برای برابری برای افراد مختلف به شیوه های گوناگون  آغاز می شود ولی من عالی ترین شکل این آگاهی را در فعالیت جمعی می بینم.</p>

<p><strong>س: وقتی حکمت را شنیدی، چه واکنشی داشتی؟</strong><br />
پذیرش حکمم برای من خیلی سخت نبود، با حکم تعزیری که به من داده  بودند، انتظار تایید آن در دادگاه تجدید نظر را داشتم. وقتی حکم را شنیدم با تعدادی از دوستانم و با وکیلم زهره ارزنی به جلوی دادگاه رفته بودیم. بچه ها شوکه شده بودند، تارا نجد احمدی که قبل از من خبر حکم را از زهره شنیده بود، به ما نزدیک نمی شد ولی خانواده ام بهترین برخورد راکردند. امروز شنیدم که مادرم به گروهی از مادران که برای اعتراض به حکم من به دفتر شاهرودی رفته بودند، گفته است:« دختر من هر جا که برود، تحول ایجاد می کند، مطمئنم در زندان هم تحول ایجاد می کند».بیشترین حمایت را در این مدت من از همسر و پدر و مادرم دیدم . آنها با وجود همه استرس هایی که دراین مدت داشتند از من حمایت کردند و. پیام یا وجود همه استرس ها و نگرانی هایش، تمام تلاشش این است که من قبل از رفتن به زندان ، همه کارهایم را انجام دهم. همین جا از همه شان ممنونم.</p>]]>
        <![CDATA[<p>CITY333.jpg</p>]]>
    </content>
</entry>
<entry>
    <title>جلد</title>
    <link rel="alternate" type="text/html" href="http://zanestan.org/issue33/33/../07,11,06,01,43,19/" />
    <link rel="service.edit" type="application/atom+xml" href="http://zanestan.org/cgi-bin/mt/mt-atom.cgi/weblog/blog_id=1/entry_id=2708" title="جلد" />
    <id>tag:zanestan.org,2007://1.2708</id>
    
    <published>2007-11-06T10:12:56Z</published>
    <updated>2007-11-06T21:51:20Z</updated>
    
    <summary></summary>
    <author>
        <name>mana</name>
        
    </author>
            <category term="33" />
    
    <content type="html" xml:lang="en" xml:base="http://zanestan.org/">
        
        <![CDATA[<p>jeld33.jpg</p>]]>
    </content>
</entry>
<entry>
    <title>ايمان بياوريم به آغاز فصل سرد / سارا لقمانی</title>
    <link rel="alternate" type="text/html" href="http://zanestan.org/issue33/serious/../07,11,06,12,58,39/" />
    <link rel="service.edit" type="application/atom+xml" href="http://zanestan.org/cgi-bin/mt/mt-atom.cgi/weblog/blog_id=1/entry_id=2719" title="ايمان بياوريم به آغاز فصل سرد / سارا لقمانی" />
    <id>tag:zanestan.org,2007://1.2719</id>
    
    <published>2007-11-06T09:28:16Z</published>
    <updated>2007-11-06T21:57:31Z</updated>
    
    <summary>دل آرام/ سارا لقمانی</summary>
    <author>
        <name>mana</name>
        
    </author>
            <category term="serious" />
    
    <content type="html" xml:lang="en" xml:base="http://zanestan.org/">
        <![CDATA[<p> </p>

<p>هنوز دسته گل هاي آن شب رويايي در خانه است و لباس عروس جلوه روي صندلي كامپيوتر آرام گرفته هنوز فرصت نكرده ام فيلم رقص سبزت را ببينم اماصورت رنگ پريده زهره را از پشت شيشه ماشين در خيابان سرد و خلوت و باران خورده معلم ديدم كه با لب هاي لرزان گفت فقط 4 ماهش را كم كرده اند...</p>

<p>روزي كه هند را تاب نياوردي و برگشتي مي دانستي شايد ديگر هيچ گاه نتواني رشته مددكاري را در دانشگاه ادامه دهي و اينجا آرامش به استقبالت نخواهد آمد. ولي آيا آنها مي دانند كه مددكار را به زندان بردن خود همه تجربه است و آموزش؟ مي دانند كه دو سال و شش ماه در زندان كنار مددجويان زندگي كردن ارزشمند تر از سال ها درس خواندن در شهر فرنگ است؟ مي دانند كه اوين دانشگاه بزرگي است براي تو كه ديگر زير و بم "بم" را هم درك كرده اي و تمام  سوراخ سمبه هاي شوش و دروازه غار را به همراه كودكان كار و خيابان ديده اي.</p>

<p>سه روز بيشتر آنجا نبودم اما وقتي بازگشتم و مددجوي به مرخصي آمده از زندان در اتاق مددكاري گفت: "خانم ديديد زندان چه جاي بدي است؟" شوكه شدم كه او از كجا مي داند و بعد گقتم بله ديدم  جاي بدي است. اما به تو مي گويم دل آرام؛ بيشتر از آنكه ناراحت بد بودن زندان باشم خوشحال از فهميدن آن بودم كه حالا هر كدام از زنان و دختران زندان رفته بگويند آنجا جاي بدي است مي گويم مي دانم. مي فهمم. درك مي كنم. و چه چيزي بالاتر از اين درك و فهم مي تواند به كمك مددكار بيايد و كدام دانش و كتاب و درس و استاد مي تواند به ما بفهماند زندان براي زنداني چه معنا دارد؟ چه چيز بالاتر از احساس مشترك متقابل مي تواند به مددجو كمك كند و به او آرامش دهد و تسلايش بخشد؟ دل آرام وقتي به دختر اكرم قويدل گفتم مادرت را در زندان ديدم هزار بار بيشتر از همه لحظه هايي كه برايش كاري كرده بودم تا غم مادر زنداني داشتن را فراموش كند خوشحال شد و چنان در آغوشم كشيد كه انگار مادرش بودم و مادر را مي بوييد. خودت مي دانستي كه هند اين ها را به تو نمي دهد و بسيار چيزهايي را كه نمي داني و نمي دانم اما آنها تصميم گرفته اند در اين دو سال و شش ماه به تو بياموزند. آنها مي خواهند 1140 شبانه روز لحظه به لحظه در كنار همه زنان زنداني باشي كه دنيا دنيا درد و خاطره و غم و شادي دارند و چه بي معناست كه من اين سوي ديوار باشم و فكر كنم مددكارم وقتي تو همان جا باشي...</p>

<p><img alt="444.jpg" src="http://zanestan.org/444.jpg" width="800" height="600" /></p>

<p>يادت هست شب قبل از رفتن به دادگاه در خانه تازه سامان گرفته جلوه و كاوه كه بوي تازگي و رنگ و خاك مي دهد گفتم بلند شو كمي شيطنت كن تا بتوانم براي فردايت مطلبي بنويسم و به شوخي گفتي مثل دفعه پيش كه براي كمپين گريه دار نوشته بودي بنويس و از فروغ بگو؟ دل آرامم يادت بماند كه تو خود فروغ زمانه اي. اي كاش خود بود و مي ديد كه چگونه دختران اين روزگار براي احقاق حق همجنسان خود بر آسفالت داغ خيابان كشيده مي شوند و صداي شكستن استخوانشان اما هنوز گوش مسخ شدگان قدرت را كر نكرده است كه گويا از جايي دورتر آنچنان صداي طبل جنگ به بلندي ضربه مي زند كه ديگر هيچ نمي شنود. اي كاش فروغ خود بود و مي گفت: " بچه هاي كوچه ما كيف هاي مدرسه شان را از بمب هاي كوچك پر كرده اند. حياط خانه ما گيج است."(1)</p>

<p>گيج است از همه آنچه اين روز ها رخ مي دهد. گيج است از آمد و رفت مرموزانه روس ها كه هميشه در لحظه هاي گره خورده تاريك تاريخ اين مملكت آرام و بي صدا مي آيند و مي برند... گيج است از آشوب و جنگ افروزي مرزهاي عراق و تركيه كه به خاطرش حتي زن سياه امريكا كه ديگر نه سياهي اش يادش مانده و نه زن بودنش در مقام وزارت امورخارجه به آنجا مي رود تا به خيال خودشان بزرگان بنشينند و مشكل هميشگي عرب و ترك و كرد و فارس را حل كنند و اين جا روناك جوان 21 ساله را با امضا و دفترچه كمپين مي گيرند و مي گويند ربطي به كمپين ندارد دستي در آن چنگ افروزي دارد و انقدر خطرناك است كه بزرگان را به دورهم جمع كرده!!!! .... گيج است از حكمي كه تيغ عدالتشان براي آرمان هايمان بريده است و به لباس زندگي تو دوخته است ولي نمي دانند كه " هميشه خواب ها از ارتفاع ساده لوحي خود پرت مي شوند و مي ميرند و اين تويي كه شبدر چهار پري را مي بويي كه روي گور مفاهيم كهنه روييده است" گيج است از گردش ايام كه حالا امير يعقوب علي از تو بخواهد كه اگر در راهروهاي تنگ و تاريك زندان مازيار را ديدي سلام ما را هم به او برسان و بگو حال همه ما خوب است اما...</p>

<p>دل آرام آن شب سر سفره شام با خنده مي گفتي برايم هلو بياوريد در زندان. و چشمان خيس و قرمز پيامت را نديدي كه چگونه با عشق نگاهت كرد. اما وقتي درختان سبز شدند و هلو ها رسيدند خودت از نردبان بالا مي روي و هلو مي چيني و صداي خنده هاي پيام برگ برگ درختان را مي رقصاند. فعلا بايد ايمان بياوريم به آغاز فصل سرد.</p>

<p>عزيز دل از مادر فمينيست "پايدار" م آموختم كه: " ترس؛ واهمه؛ خشم و كنترلي كه ما در تمامي زندگي هر روز به آن مي چسبيم چه كاذب است و چگونه در عرض دقايقي كوتاه مي توان از آن رهايي يافت. غباري است كه زندگي واقعي ما در پشت آن جريان دارد ..." (2) آموزه هايي كه به زبان ديگر امروز از مادري كه از او زاده شدم شنيدم وقتي خبر حكم تو را شنيد  و گفت:" خدا بزرگ است شما به كاري كه مي كنيد ايمان داريد. نترسيد و پيش برويد .ما برايتان دعا مي كنيم."</p>

<p> </p>

<p>1-  اشعار از فروغ فرخ زاد است</p>

<p>2-   برگفته از وصيت نامه پروين پايدار  چاپ شده در شماره 32 سايت زنستان</p>

<p><br />
</p>]]>
        
    </content>
</entry>

</feed> 

