<html xmlns="http://www.w3.org/1999/xhtml">

<!-- Mirrored from we-change.org/spip.php?article2750 by HTTrack Website Copier/3.x [XR&CO'2014], Fri, 16 May 2025 22:40:23 GMT -->
<!-- Added by HTTrack --><meta http-equiv="content-type" content="text/html;charset=utf-8" /><!-- /Added by HTTrack -->
<head>
	<title>روزنوشت کمپین یک میلیون امضا؛ سال دوم - تغییر برای برابری</title>
	<meta name="description" content="روزشمار دوسالی که ما اعضای کمپین یک میلیون امضا در سراسر ایران درکنار یکدیگر پشت سر گذاشتیم، مروری است بر تمام روزهای تلخ و شیرینی که نطفه کمپین یک میلیون امضا آرام (...)" />

<meta http-equiv="Content-Type" content="text/html; charset=utf-8" />
<link rel="alternate" type="application/rss+xml" title="تغییر برای برابری" href="http://feeds.feedburner.com/we-change" />
<style type="text/css" >
.body
{
	margin-top:0px;
};
.spip_logos {
	margin: 6px;
	border: none;
}
</style>
<script type="text/javascript">
<!--
function MM_swapImgRestore() { //v3.0
  var i,x,a=document.MM_sr; for(i=0;a&&i<a.length&&(x=a[i])&&x.oSrc;i++) x.src=x.oSrc;
}
function MM_preloadImages() { //v3.0
  var d=document; if(d.images){ if(!d.MM_p) d.MM_p=new Array();
    var i,j=d.MM_p.length,a=MM_preloadImages.arguments; for(i=0; i<a.length; i++)
    if (a[i].indexOf("#")!=0){ d.MM_p[j]=new Image; d.MM_p[j++].src=a[i];}}
}

function MM_findObj(n, d) { //v4.01
  var p,i,x;  if(!d) d=document; if((p=n.indexOf("?"))>0&&parent.frames.length) {
    d=parent.frames[n.substring(p+1)].document; n=n.substring(0,p);}
  if(!(x=d[n])&&d.all) x=d.all[n]; for (i=0;!x&&i<d.forms.length;i++) x=d.forms[i][n];
  for(i=0;!x&&d.layers&&i<d.layers.length;i++) x=MM_findObj(n,d.layers[i].document);
  if(!x && d.getElementById) x=d.getElementById(n); return x;
}

function MM_swapImage() { //v3.0
  var i,j=0,x,a=MM_swapImage.arguments; document.MM_sr=new Array; for(i=0;i<(a.length-2);i+=3)
   if ((x=MM_findObj(a[i]))!=null){document.MM_sr[j++]=x; if(!x.oSrc) x.oSrc=x.src; x.src=a[i+2];}
}
//-->
</script>

<link href="css/main_style.css" rel="stylesheet" type="text/css" />

<script src="Scripts/AC_RunActiveContent.html" type="text/javascript"></script>
<style type="text/css">
<!--
.style3 {font-size: 14px}
body {
	background-color: #FFFFFF;
}
-->
</style>
</head>

<body onload="MM_preloadImages('img/kampionChist_mouseover.html')">
 <center >
<table width="780" border="0" align="center"  cellpadding="0" cellspacing="0">
  <tr>
    <td colspan="3" bgcolor="#5acfe3" height="100"  align="left">
	
<center><script type="text/javascript">
AC_FL_RunContent( 'codebase','http://download.macromedia.com/pub/shockwave/cabs/flash/swflash.cab#version=9,0,28,0','width','650','height','98','src','css/banner','quality','high','pluginspage','http://www.adobe.com/shockwave/download/download.cgi?P1_Prod_Version=ShockwaveFlash','movie','css/banner_new' ); //end AC code
</script><noscript><object classid="clsid:D27CDB6E-AE6D-11cf-96B8-444553540000" codebase="http://download.macromedia.com/pub/shockwave/cabs/flash/swflash.cab#version=9,0,28,0" width="650" height="98">
      <param name="movie" value="css/banner_new.swf" />
      <param name="quality" value="high" />
      <embed src="css/banner_new.swf" quality="high" pluginspage="http://www.adobe.com/shockwave/download/download.cgi?P1_Prod_Version=ShockwaveFlash" type="application/x-shockwave-flash" width="670" height="98"></embed>
    </object></noscript>
<p>&nbsp;<a href="index.html"><img src="img/newbanner.jpg" border="0" /></a></p></center>
   

	</td>
 </tr>
  <tr>
    <td colspan="3" height="1"></td>
  </tr>
  <tr>
    <td colspan="3" >
    <table width="100%" height="100%" border="0" dir="rtl" cellpadding="0" cellspacing="0" bgcolor="#5ACFE3">
      <tr>
         <td align="center"><a href="index.html">خانه</a></td>
         <td  align="center"><a href="spipa148.html?article2306">تماس با ما</a></td>
         <td   align="center"><a href="spip2c51.html?rubrique52">کتابخانه</a></td>
         <td  align="center"><a href="spipccbc.html?page=site">سایت‌های حامی</a></td>
         <td   align="center"><a href="spipe694.html?rubrique64">گالری</a></td>
	 <td  align="center"><a href="spip7ced.html?rubrique58">کمپین در بند</a></td>
         <td   align="center"><a href="spipdb1a.html?page=plan">آرشیو</a></td>
	 <td   align="center"><a href="english/index.html">English</a></td>
       </tr>
    </table></td>
  </tr>
  <tr>
    <td colspan="3" height="1"> </td>
  </tr>
  <tr>
    <td   valign="top">
    <table  width="100%" border="0" cellpadding="0" cellspacing="0">
        <tr>
          <td  width="1"></td>
          <td ><table width="100%" height="100%" border="1"  cellpadding="0" cellspacing="0" name="Khabarha">

            <tr>
              <td colspan="3" height="1"></td>
              </tr>
            <tr>
              <td colspan="3" bgcolor="#FFFFFF" class="body_text"><p>
                    <p class="content-nav" style="text-align: right; direction: rtl;">
	<a href="index.html">پذيرش </a> &gt; <a href="spipc302.html?rubrique47">تریبون</a> &gt; <a href="spipe95e.html?rubrique21">گزارش كمپين</a> &gt; روزنوشت کمپین یک میلیون امضا؛ سال دوم
		     </p>



			
			<p><img src="img/img-login-bullet.gif" width="9" height="8" />دو سال با کمپین یک میلیون امضا </p>
			  <p><a href="spip3a20.html?article2750"><img class='spip_logo spip_logo_left spip_logos' alt="" style='float:left' src="local/cache-vignettes/L80xH68/arton2750-6fd9da7e9.jpg?1747261604" width='80' height='68' /></a>
<b><img src="img/img-title-bullet2.gif" width="22" height="13" /><a href="spip3a20.html?article2750" class="title1">روزنوشت کمپین یک میلیون امضا؛ سال دوم</a></b>
			<p  style="text-align: right; direction: rtl;">14 شهریور 1387 - مریم حسین خواه - <a href="spip27ba.html?page=print&amp;id_article=2750">نسخه قابل چاپ</a></p>
			</p>
			<p></p><p dir="rtl" align="justify">
			<p>تغییر برای برابری: <i>دو سال از آغاز به کار کمپین یک میلیون امضا برای تغییر قوانین تبعیض آمیز می گذرد. دو سال پر فراز ونشیب که هر روز آن پر از اتفاق بود و تجربه. در روزهای سختی که هیچ سهمی از امکانات عمومی این شهر نداشتیم و در عوض تهدیدات امنیتی هر روز عرصه را به ما تنگ تر می کرد، در برابر موانعی که از هر طرف جلوی ما قد علم می کردند روش های تازه ای را آزمودیم. آموختیم که هرگز ناامید نشویم و حتی در روزهایی که یارانمان به جرم برابری خواهی پشت دیوارهای بلند اوین اند و تیغ تیز بازداشت و بازجویی و احکام سنگین تعزیری وتعلیقی بالای سرمان است، تلاش برای عمومی کردن مطالبالت برابری خواهانه و گفتگوی چهره به چهره با مردم را متوقف نکنیم.</p>
<p>روزشمار دوسالی که ما اعضای کمپین یک میلیون امضا در سراسر ایران درکنار یکدیگر پشت سر گذاشتیم، مروری است بر تمام روزهای تلخ و شیرینی که نطفه کمپین یک میلیون امضا آرام شکل گرفت و جوانه زد و به بار نشست.</p>
<p><a href="http://www.forequality.info/spip.php?article2678" class='spip_out' rel='external'>روز شمار سال اول کمپین</a>  همزمان با دومین سالگرد کمپین منتشر شد و این گزارش نگاهی دارد به    کمپین یک میلیون امضا در  دومین سال فعالیت آن.</i></p>
<p><a href="http://kavehkermanshahi.blogfa.com/post-64.aspx" class='spip_out' rel='external'>3شهریور 1386:  نشست  فعالان کمپین در  كرمانشاه</a></p>
<p> در آستانه‌ی سال‌روز ر كمپين "يک ميليون امضاء برای تغيير قوانين تبعيض‌آميز" نشست و ميزگردی با حضور تعدادی از كنشگران كمپين از شهرهای تهران، رشت و همدان در كرماشان برگزار گرديد. ر<br class='autobr' />
در این نشست عملكرد يك ساله‌ی كمپين مورد ارزيابی قرار گرفت و سپس فعالان هر شهر به ارائه‌‌ی گزارشی از فعاليت‌های كمپين در شهر خود پرداختند و تجربيات خود را در زمينه‌ی معرفی كمپين، جمع‌آوری امضاء و شيوه‌های جذب علاقه‌مندان و داوطلبان برای همكاری با كمپين مطرح کردند. وضعيت خاص هر شهر و مشكلات امنيتی به‌ وجود آمده ، فشارهای اعمال شده بر كنشگران كمپين در شهرهای مختلف از دیگر مباحث طرح شده در این برنامه بود.</p>
<p><a href="http://www.4equality.info/spip.php?article929" class='spip_out' rel='external'>5 شهریور 1386  :سالگرد کمپین در رشت</a></p>
<p>   به مناسبت   سالگرد شروع به کار کمپین، مراسم نقد و بررسی کمپین   در رشت برگزار شد.<br class='autobr' />
علی رغم اینکه روز پیش از برگزاری، در تماس تلفنی مشکوکی برگزار کنندگان تهدید و دعوت به لغو آن شده بودند، این برنامه به خوبی برگزار شد.در این نشست مدعوین هر یک به بیان دیدگاه های خود درباره نقاط ضعف و قوت کمپین پرداختند.<br class='autobr' />
 در این مراسم که دو نفر از اعضای کمیته رسانه کمپین تهران نیز حضور داشتند در ابتدا گزارشی از نحوه شروع به کار کمپین در کل کشور و عملکرد کمپین در رشت توسط یکی از اعضای کمپین رشت قرائت شد و سپس توسط عضو کمیته رسانه کمپین تهران گزارش عملکرد یکساله کمپین و بزرگداشت یکسالگی کمپین در تهران ارائه شد و پس از آن میهمانان به بیان نگرانی ها و چشم اندازها و توقعات خویش پرداختند.</p>
<p><a href="http://www.4equality.info/spip.php?article930" class='spip_out' rel='external'>8 شهریور 1386:سالگرد کمپین در شیراز</a></p>
<p>  شیرازی هم سالگرد کمپین را هشتم شهریور ماه  در منزل شخصی یکی از اعضای کمپین شیراز گرامی داشتند . مراسمی بریا مرور خاطرات و تجریبات مشترک و  برنامه ریزی برای آینده ای که در راه است. با کیکی که با  امید به "تغییر برای برابری" تزئین شده است.</p>
<p><a href="http://www.4equality.info/spip.php?article931" class='spip_out' rel='external'>10 شهریور 1386:سالگرد کمپین در کالیفرنیا</a></p>
<p>  هم زمان با سالگرد کمپین یک میلیون امضا یکی از رادیوهای محلی و غیر سیاسی کالیفرنیا در برنامه جوانان این رادیو دوساعت از شب را به کمپین یک میلیون امضا اختصاص داد. در این برنامه روجا، مونا و امید از جوانان فعال کمپین در کالیفرنیا به طور حضوری و دکتر نیره توحیدی تلفنی در برنامه شرکت داشتند.</p>
<p><a href="http://www.4equality.info/spip.php?article937" class='spip_out' rel='external'>11 شهریور 1386  :  نشست کمپین با فعالان اجتماعی بابل</a></p>
<p>    سالگرد کمپین بهانه ای بود برای برگزاری یک نشست با فعالان اجتماعی بابل. این نشست آغازی بود برای فعالیت رسمی کمپین در بابل. هر چند پیش از این نیز جمع آوری امضا در این شهر شمالی آغاز شده بود.</p>
<p><a href="http://www.4equality.info/spip.php?article944" class='spip_out' rel='external'>12 شهریور 1386 :نشستی برای نقد لایحه حمایت خانواده</a></p>
<p> هنوز چند روز از سالگرد کمپین نگذشته که خبر می رسد، دولت لایحه ای را با نام حمایت از خانواده به مجلس ارائه داده، لایحه ای که نه تنها پاسخی به مطالبات زنان نمی دهد بلکه وضعیت را از آنچه هست بدتر می کند.<br class='autobr' />
شهلا اعزازی، نسرین ستوده، فریده غیرت، شیوا دولت آبادی و  زهره ارزنی  لایحه جدید دولت را از منظرهای مختلف بررسی می کنند. <br class='autobr' />
در پایان این برنامه بیانیه ای در اعتراض به لایحه حمایت خانواده قرائت شد و اولین امضاها برای اعتراض به این بیانیه زده شد.</p>
<p><a href="http://www.4equality.info/spip.php?article976" class='spip_out' rel='external'>17 شهریور 1386 : سایت کمپین یک میلیون امضا، برای هفتمین بار فیلتر شد</a></p>
<p>  دیگر عادت کرده ایم به کار و مقاومت زیر تیغ فیلترینگ.. تغییربرای برابری سایت کمپین یک میلیون امضا برای تغییر قوانین تبعیض آمیز برای هفتمین بار فیلتر شد. از آغاز به کار سایت کمپین در شهریور1385 تا شهریور 1386، این سایت تقریبا هر یک ماه و نیم یک بار فیلتر شده است.</p>
<p><strong>20 شهریور 1386:آغاز به کار کمیته هنری کمپین</strong></p>
<p>از ابتدای شروع به فعالیت کمپین یک میلیون امضا تا کنون تشکیل کمیته هنری از دو نظر مورد توجه اعضای کمپین بوده است، بهره گیری از هنر برای طرح مطالبات زنان و آشنا کردن و جذب جامعه هنری به همراهی و حمایت از این حرکت اجتماعی. <br class='autobr' />
با همین نگاه بود که  در آستانه دومین سالگرد کمپین، کمیته هنری نیز به جمع کمیته های کمپین اضافه شد. سرود کمپین، فلش «همراه شو عزیز»، فلش «کمپین یک میلیون امضا»، فلش «دوست عزیزم اراده ات پایدار» و  اختصاص فروش یک شب از نمایش تئاتر «وهم سرخ» به نفع کمپین از جمله فعالیت هایی هستند که پیش از این از سوی اعضای  هنرمند کمپین انجام شده بودند.پس از مدتی این اعضا فعالیت خود را در قالب گروه هنری رسانه سامان دادند و  همکاری در برگزاری  نمایشگاه نقاشی «همه مادران من» در فرهنگسرای بهمن  و راه اندازی  فتوبلاگ «تصویر برابری»، به عنوان مجموعه اسناد تصویری کمپین  و تولید پین هایی   برای تبلیغ کمپین  از جمله فعالیت های این گروه بود... سرانجام کمیته هنری کمپین در عمل تشکیل شد و  برگزاری کنسرت زنان قشقایی با مشارکت کمیته روابط عمومی اولین برنامه  این کمیته بود.</p>
<p><a href="http://www.4equality.info/spip.php?article1002" class='spip_out' rel='external'>20 شهریور 1386 :کنسرت  زنان قشقایی به نفع کمپین</a></p>
<p>سه نسل از زنان هنرمند قشقایی در همنوایی با ندای برابری به دعوت اعضای کمپین یک میلیون امضا برای علاقه مندان به موسیقی قشقایی برنامه ای زنده اجرا کردند. در این برنامه که با هماهنگی کمیته های روابط عمومی و هنری کمپین در منزل یکی از اعضای کمپین برگزار شد پروین بهمنی خواننده قشقایی، آواز خواند، دخترش مه خانم آزیتا شش بلوکی تار نواخت و نوه اش رژنا خانی، با نوازندگی تنبک همراهی شان کرد.<br class='autobr' />
 پروین بهمنی  که  از جمله مدافعان حقوق برابر و حامیان کمپین یک میلیون امضاست ، در فضای خانه و در جمعی حدود 80 نفر از زنان و علاقه حاضر شد تا با اجرای موسیقی قشقایی کمکی به این حرکت کرده باشد. با حمایت او بلیت های این کنسرت به نفع کمپین فروخته شد.</p>
<p><a href="http://www.4equality.info/spip.php?article1006" class='spip_out' rel='external'>22 شهریور 86: بازداشت 25 نفر در کارگاه آموزشی کمپین یک میلیون امضاء در خرم آباد</a></p>
<p>تنوع بازداشت ها از افراد بازداشت شده به شیوه بازداشت ها نیز می رسد. این بار پلیس با حمله به یک کارگاه آموزشی کمپین که در منزل شخصی یکی از داوطلبان خرم آبادی برگزار شده است، 25 شرکت کننده در کارگاه را مورد ضرب و شتم قرار داده و بازداشت می کند.</p>
<p>دقایقی از شروع کارگاه نگذشته است که 10 پلیس مسلح با لباس نظامی و شخصی و 3 پلیس زن با خشونت وارد خانه شده و از همان آغاز، به صاحبخانه حمله کرده و با قنداق تفنگ ولگد او را مورد ضرب وشتم قرار می دهند.</p>
<p>پس از یک ساعت توهین و تجسس و ضرب وشتم و ضبط وسایل شخصی، مردان را دستبند به دست از خانه خارج می کنند، زنان با فریادهای اعتراض آمیز از دستبند زدن امتناع می کنند. شرکت کنندگان در کارگاه هنگام خروج از منزل درکمال تعجب با جمعیتی رو به رو می شوند که پلیس به آنان گفته است که این افراد به خاطر " راه انداختن بساط لهو و لعب" بازداشت شده اند!</p>
<p>20 نفر از شرکت کنندگان در کارگاه به همراه میزبان، نفیسه آزاد، زارا امجدیان، جلوه جواهری، منصوره شجاعی و نازلی فرخی پنج عضوی که از تهران برای برگزاری کارگاه رفته اند، پس از 12 ساعت بازداشت آزاد می شوند. رضا دولتشاه، بهمن آزادی و خسرو نسیم پور فعالان اجتماعی خرم آباد در بازداشت نگهداشته می شوند. جرم آنها برگزاری یک کارگاه آموزشی در خانه ای کوچک و با عده ای محدود در مورد قوانین نابرابر است.</p>
<p>رضا دولتشاه، بهمن آزادی و خسرو نسیم پور پس از 3 روز در بازداشت در خرم آباد. عصر روز 25 شهریور آزاد شدند.</p>
<p><a href="http://www.4equality.info/spip.php?article1001" class='spip_out' rel='external'>24 شهریور 1386 :سایت های کمپین کردستان و شیراز فیلتر شدند</a></p>
<p>هم‌زمان با فيلتر شدن چندباره سايت تغيير برای برابری ، سایت های کمپین شیرازو کردستان نیز فیلتر شدند.</p>
<p><a href="http://www.4equality.info/spip.php?article1031" class='spip_out' rel='external'>31 شهریور 1386 :نشست  اعضای کمپین از شهرهای مختلف ایران</a></p>
<p> در آستانه دومین سال فعالیت کمپین  فعالان یک میلیون امضا در شهرهای مختلف ایران،  گردهم آمدند و تجارب فعالیت یکساله خود را در نزدیک به 15 شهر در سراسر کشور مورد بحث و تبادل نظر قرار دادند. فعالان شهرهای تبریز، رشت، زنجان، همدان، اصفهان، شیراز، یزد، مشهد، گرگان، سنندج، قم، قزوین،کرمانشاه،بابل و کرج از جمله شهرهایی هستند که در یکسال فعالیت کمپین به صورت رسمی به آن پیوسته اند.</p>
<p>نشست روز جمعه اعضای کمپین در شهرهای رشت، قزوین، همدان، سنندج، کرمانشاه، بابل، کرج و تهران همچون سایر نشست های کمپین و به خاطر محرومیت فعالان این کمپین از فضاهای عمومی شهر، در منزل یکی از اعضای کمپین برگزارشد.</p>
<p><a href="http://kavehkermanshahi.blogfa.com/post-73.aspx" class='spip_out' rel='external'>19 مهر 1386:روز جهانی كودک و كمپين يک ميليون امضاء در سنندج</a></p>
<p>فعالان سنندجی و کرمانشاهی کمپین در یک برنامه مشترک، روز جهانی گودک را غنمیت می شمرند  و در جشنی که به همین مناسبن در سنندج برگزار شده شروع به جمع آوری امضا و گفتگو با مردم می کنند.</p>
<p><a href="http://www.forequality.info/spip.php?article1137" class='spip_out' rel='external'>17 مهر 1386: بازداشت ها به کردستان رسید: روناک صفا زاده</a></p>
<p>17 مهر، روناک صفازاده از فعالان حقوق زن در سنندج در خانه اش بازداشت می شود. روناك در حالي توسط نيروهاي امنيتي بازداشت می شود كه به گفته خانواده اش روز قبل از بازداشت همزمان با روز کودک به همراه هانا عبدی فعال دیگر حقوق زنان، جشن شادی برای بچه هاي موسسه "هوراز"، در سنندج برپا كرده است. آنها در این جشن 500جزوه کمپین را تکثیر كرده و براي جمع آوري امضا به مراسم مي برند. حين جمع آوري امضا یک مامور بیانیه را از دست روناک می گیرد و فرداي آن روز نيروهاي امنيتي ساعت 7 صبح به خانه روناک و هانا عبدی مي‌روند. هانا را نمی یابند اما روناک را هنگام رفتن به سرکار بازداشت می کنند و سپس وارد خانه شده و پس از تفتيش خانه و ضبط برخي از وسایل شخصی روناک او را با خود می برند.</p>
<p>به گفته خانواده روناک نيروهاي امنيتي پس از تفتيش منزل، وی را به بازداشتگاه اداره اطلاعات سنندج منتقل می کنند و برگه هاي بيانيه و 5000 دفترچه كمپين را که از خانه روناک برداشته اند با خود می برند. پس از 18 روز بی خبری از وضعیت روناک صفازاده بالاخره خبر صدور قرار بازداشت یک ماه برای روناک به خانواده وی اعلام می شود . روناك صفازاده 21 ساله،گرافیست و فعال در حوزه زنان و عضو انجمن زنان آذرمهر كردستان است.</p>
<p><a href="http://www.4equality.info/spip.php?article1149" class='spip_out' rel='external'>21 مهر 1386 :وبلاگ کمیته مردان کمپین راه اندازی شد</a></p>
<p>کمیته مردان کمپین یک میلیون امضا ، بدلیل فشارهاي حاشيه اي به خصوص تهمت هاي منکراتي در برخورد با فعاليت هاي اجتماعي و اجبار  به تفکيک فضاهاي مشترک فعاليت زنان و مردان  راه انداز شد و پس از یک سال  فعالیت تصمیم گرفت  براي ثبت   تفکرات و فعاليت هایش،  وبلاگ کمیته مردان را تاسيس کند.</p>
<p><a href="http://www.4equality.info/spip.php?article1155" class='spip_out' rel='external'>23 مهر 1386 :انتشار نتایج نظرسنجی از مردم تهران در باره کمپین</a></p>
<p>  از آغاز به کار کمپین   تمامی تلاش فعالان کمپین پیشبرد اهداف این حرکت بوده است و  به دلیل گستردگی کار و علی رغم مستندات نوشتاری و تصویری هیچگاه  تصویری آماری از این حرکت ارائه نشده است. ازاین رو در گروه پژوهش سایت تغییر برای برابری  تصمیم گرفته شد در اولین گام برای برآورد شناخت مردم شهر تهران از این جنبش پر تکاپو پیمایشی در این شهر انجام شود.</p>
<p>   این پژوهش  در آستانه یکسالگی کمپین انجام داده شد که چکیده ای از آن در سالگرد کمپین یک میلیون امضا در قالب بروشوری(1) با عنوان «شهروندان تهرانی کمپین را می شناسند؟» منتشر شد.  بر اسا نتایج این پژوهش 8/18 درصد شهروندان تهرانی کمپين را مي شناسند!</p>
<p>  جامعه آماری این پژوهش شهروندان تهرانی بودند، این تحقیق  بر روی نمونه ای نزدیک به 1000 نفر از شهروندان تهرانی بالاتر از 18 سال که ساکن ده محله شهرتهران بودند انجام شد. محلات  با روش تصادفی سیستماتیک و افراد هر محله   با روش نمونه گیری تصادفی انتحاب شدند. این محلات عبارت بودند از : اقدسيه، پاسداران، شهرآرا، شهران، نارمک، جواديه، نواب، افسريه،انقلاب ،بهجت آّباد.</p>
<p><a href="http://www.we-change.info/spip.php?article1168" class='spip_out' rel='external'>30 مهر 1386  : کمپین در جشن مهرگان کالیفرنیا</a></p>
<p>کمپین یک میلیون امضا در کالیفرنیا کار خود را 10 اسفند 1385 با جمع آوری امضا از شرکت کنندگان در برنامه سخنرانی خانم انوشه انصاری در دانشگاه یو سی ال ای آغاز کرد. فعالان نخستین کمپین کالیفرنیا از طریق سایت کمپین با آن آشنا شدند و پس ازخواندن مطالب آموزشی در سایت کمپین تصمیم به همکاری با این حرکت گرفتند. این فعالین قبل از کمپین یکدیگر را نمی شناختند و از طریق علاقه مشترک به مسایل زنان در یک گروه اینترنتی با یکدیگر درباره کمپین صحبت کردند و تصمیم به ملاقات گرفتند.  پس از چند جلسه حضوری به عنوان اولین کار عمومی برای جمع آوری امضا شرکت در برنامه سخنرانی خانم انوشه انصاری (اولین فضانورد ایرانی) را انتخاب کردند و از دوستان و اطرافیان نیز دعوت به همکاری کردند.</p>
<p>بعد از آن بود که اعضای  کمپین کالیفرنیا در جشن مهرگانی که هر ساله با حضور   حدود بیست هزار ایرانی  برگزار می شود، غرفه ای برای کمپین یک میلیون امضا گرفتند. و با حضور در این غرفه با  بازدید کنندگان درباره کمپین و قوانین صحبت می کردند.</p>
<p>در این غرفه داوطلبین" كمپین یك میلیون امضا" با لباسهایی متحدالشكل مزین به لوگوی كمپین از ۱۱ صبح تا ۸ شب در دو روز متوالی در راستای اهداف كمپین سرگرم بحث و گفتگوی "چهره به چهره" با شركت كنندگان بودند. دیوار پشتی غرفه مزین به پوستری با لوگوی كمپین بود و سه پوستر دیگر با ظراحی یكی از داوطلبین، مونا، در كنار آن خودنمایی می كرد. بر یكی از پوسترها اسامی حامیان سرشناس كمپین به چشم می خورد و  بر دیگری جملهٔ "در امضا برای تغییر قوانین ناعادلانه با ما همراه شوید."نقش بسته بود .اعضای کمپین یک میلیون امضای کالیفرنیا در این دو روز با   هزار و سیصد نفر حرف زدند و هزار و دویست   امضا جمع کردند.</p>
<p><a href="http://www.4equality.info/spip.php?article1205" class='spip_out' rel='external'>1آبان 1386 :راه اندازی وبلاگ کمپین زاهدان همزمان با شروع رسمی کمپین در این شهر</a></p>
<p>  همزمان با برگزاری اولین جلسه رسمی کمپین در شهرزاهدان، وبلاگ کمپین زاهدان نیز فعالیت خود را   آغاز کرد.<br class='autobr' />
زاهدانی ها پیش از این نیز فعالیت در کمپین را آغاز کرده و  جلساتی را با فعالان زاهدانی برگزار کرده بودند. جلسه اول ابان ماه  اما، آغاز به کار رسمی کمپین زاهدان بود.</p>
<p><a href="http://www.4equality.info/spip.php?article1214" class='spip_out' rel='external'>8 آبان 1386 :  دیدار  اعضای کمپین   با نائب رئیس کمسیون حقوقی مجلس</a></p>
<p>لایحه حمایت از خانواده به مجلس رفته و فعالان کمپین از هر فرصتی برای خارج کردن این لایحه از دستور کار مجلس استفاده می کنند. خبرنگاران عضو کمپین و اعضای کمیته روابط عمومی   در دیداری با نائب رئیس کمسیون حقوقی مجلس  انتقادات فعالان زن و نگرانی های انها درباره این لایحه را به گوش نمانیدگان مجلس می رسانند.</p>
<p><a href="http://www.forequality.info/spip.php?rubrique42&amp;debut_articles=60#pagination_articles" class='spip_out' rel='external'>12 آبان 1386:دو سال وشش ماه زندان برای دل آرام علی</a></p>
<p> دادگاه تجدید نظر  حکم دو سال و شش ماه زندان برای  دل آرام علی را تایید کرد. این حکم به دایره اجرای احکام ارسال شده و ماموران این دایره به وکیل دلارام علی اخطار داده اند که موکلش بایستی هرچه سریع تر خودش را برای اجرای حکم معرفی کند</p>
<p>دلارام علی ۲۲ خرداد سال ۸۵ در تجمعی اعتراضی زنان نسبت به قوانین تبعیض آمیز در میدان هفت تیر همراه با ضرب و شتم شدید دستگیر شد که دست وی در اثر ضرب و شتم مامورین نیروی انتظامی شکست.</p>
<p> حکم اولیه این فعال جنبش زنان، دو سال و ده ماه حبس و ۲۰ ضربه شلاق بود که دادگاه تجدیدنظر دو سال و شش ماه زندان و ده ضربه شلاق را برای وی تایید کرد.</p>
<p><a href="http://www.forequality.info/spip.php?article1245" class='spip_out' rel='external'>13 آبان 1386:ادامه بازداشت ها در کردستان:هانا عبدی</a></p>
<p>پس از گذشت یک ماه از بازداشت و بی خبری از روناک صفازاده ، 13 آبان 1386 هانا عبدی فعال دیگر حقوق زنان که روز 17 مهر به همراه روناک در حال جمع آوری امضا بود، بازداشت می شود. طبق گفته خانواده او، هانا را ماموران امنیتی در خانه پدر بزرگش در سنندج بازداشت کرده اند. ماموران پس از بازداشت هانا، به خانه پدر او می روند و پس از بازرسی خانه کیس کامپیوتر هانا و چند دفترچه حقوقی کمپین را با خود می برند.<br class='autobr' />
هانا 21 سال دارد، دانشجوی رشته روان شناسی در دانشگاه پیام نور بیجار است و در جمع آوری امضا برای کمپین فعال بوده است.</p>
<p>باوجود تلاش فراوان وکلای برای به عهده گرفتن وکالت آنها، سرانجام محمد شریف توانست وکالت انها را برعهده بگیرد و با آنها ملاقات کند. شریف با اظهار نگرانی از صدور برخی احکام سنگین و استناد به اقاریر آنان که در شرایط بازجویی غیر قانونی صورت گرفته، می گوید:«متاسفانه این دو دختر جوان در شرایط انفرادی و با شکل و شیوه و نحوه غیر قانونی با اتهامات سنگینی مورد بازجویی قرار گرفته‌اند، لذا با استناد به قوانین موجود به نظر بنده این اقاریر کاملا باطل بوده و نمی تواند در دادگاه به عنوان اسناد معتبر جهت صدور حکم مورد استناد قرار گیرند. در نتیجه من در نخستین اقدام تقاضای تبدیل بازداشت و تودیع وثیقه برای آنها کردم و امیدوارم با آزادی این دو نفر تا زمان دادگاه موافقت کنند، پس از آزادی و تشکیل دادگاهی مطابق با موازین قانونی، اقاریر آنان هم معتبر خواهد بود و در آن صورت امکان محاکمه قانونی وجود دارد.»</p>
<p><a href="http://www.forequality.info/spip.php?article1324" class='spip_out' rel='external'>19 آبان 1386: حکم دل آرام علی متوقف شد</a><br class='autobr' />
 با تلاش های بی وفقه فعالان زن و وکلای جنبش زنان حکم دل آرام علی از سوی قوه قضاییه متوقف شد.</p>
<p> <a href="http://www.4equality.info/spip.php?article1350" class='spip_out' rel='external'>24 آبان 1386 :وبسایت کمپین در کالیفرنیا راه اندازی شد</a></p>
<p>  کمپین کالیفرنیا که از چند ماه پیش فعالیتش را آغاز کرده بود، با راه اندازی یک وبلاگ  انعکاس گزارش فعالیت هایش ر ا شروع کرد.</p>
<p><a href="http://www.forequality.info/spip.php?article1382" class='spip_out' rel='external'>27 آبان 1386: بازداشت یک روزنامه نگار و وب نگار کمپینی:مریم حسین خواه</a></p>
<p>تا قبل از این تمامی بازداشت های کمپین به بهانه جمع آوری امضا بود، بازداشت مریم حسین خواه، اما این روال را برهم زد.<br class='autobr' />
24 آبان ماه احضاریه ای مبنی بر مراجعه به دادیاری امنیت دادگاه انقلاب برای او فرستاده شد و طی بازجویی هایی 26 آبان ماه، به اقدام علیه امنیت ملی، نشر اکاذیب و تشویش اذهان عمومی از طریق سایت تغییر برای برابری(سایت کمپین یک میلیون امضا) و زنستان (سایت مرکز فرهنگی زنان) متهم شد. ادامه بازجویی به روز بعد موکول شد و 27 آبان ماه مریم حسین خواه با قرار وثیقه 100 میلیون تومانی به بند عمومی زندان اوین منتقل شد.</p>
<p><a href="http://www.forequality.info/spip.php?article1548" class='spip_out' rel='external'>10 آذر 1386: بازداشت یک وب نگار دیگر کمپینی :جلوه جواهری</a></p>
<p>دو هفته پس از بازداشت مریم حسین خواه به بهانه فعالیت در سایت تغییر برای برابری، جلوه جواهری از دیگر فعالان این سایت بازداشت شد. جواهری پس از دریافت احضاریه ای از سوی دادسرای شعبه يک امنيت تهران، به دادگاه انقلاب مراجعه کرد و پس از بازجويي به اتهاماتي چون " تشویش اذهان عمومی، تبلیغ علیه نظام، نشر اکاذیب از طریق انتشار اخبار کذب در سايت تغییر برای برابری " متهم شد.</p>
<p><a href="http://www.4equality.info/spip.php?article1470" class='spip_out' rel='external'>16 آذر :1386تغییربرای برابری، سایت کمپین یک میلیون امضا، برای هشتمین بار فیلتر شد</a></p>
<p>  تغییربرای برابری سایت کمپین یک میلیون امضا برای تغییر قوانین تبعیض آمیز برای هشتمین بار فیلتر شد.</p>
<p><a href="http://wechangearak.blogfa.com/" class='spip_out' rel='external'>18 آذر 1386:یک رسانه دیگر برای کمپین: وبلاگ اراک</a></p>
<p>هنوز چند روزی از فیلتر سایت تغییر برای برابری نگذشته که اراکی ها نوید تولد یک رسانه دیگر  برای کمپین را می دهند. فعالان این شهر که از چندی پیش شروع به کار کرده اند با راه اندازی وبلاگ  ثبت تجربیاتشان را نیز آغاز می کنند.</p>
<p><a href="http://www.4equality.info/spip.php?article1573" class='spip_out' rel='external'>22 دی 1386 :احضار خدیجه مقدم به پلیس امنیت، مقدم</a></p>
<p>خدیجه مقدم فعال جنبش زنان و عضو کمپین یک میلیون امضا بعد از ظهر 22 دی ماه 1386به پلیس امنیت گیشا احضار شد. بهانه احضار او  این بود که جمعی از فعالان کمپین قرار بود عصر آن روز به منزل وی بروند.<br class='autobr' />
خدیجه مقدم ساعت 4 بعداز ظهر در پلیس امنیت گیشا حاضر شد و برخی از مادران کمپین و مهمانان او که ماموران مانع ورودشان شده بودند همراهی اش کردند. پس از گذشت دو ساعت وی بازگشت و گفت:« از من هم به طور شفاهی و هم کتبی بازجویی کردند و حتی درباره فعالیت کمپین پرسیدند و گفتند کمپین غیرقانونی است و من هم از آنها مدرک و ماده قانونی یا دستوری از جایی اگر دارند خواستم که به من نشان بدهند کمپین غیر قانونی است وآنها هیچ پاسخی نداشتند، گفتم پس کمپین کارش قانونی است و شما کارتان غیر قانونی است و از شما به دادسرا شکایت خواهم کرد .</p>
<p><a href="http://www.4equality.info/spip.php?article1630" class='spip_out' rel='external'>3 بهمن 1386:آموزش حقوق زن برای اعضای کمپین یک ميليون امضا</a></p>
<p>روز پنجشنبه سوم بهمن ماه اولین جلسه حقوق زن با حضور شیرین عبادی و دکتر سلطانی در جلسه کانون مدافعان حقوق بشر برگزار شد. در این جلسه که توسظ کمیته حقوق زن کانون مدافعان حقوق بشر و با هماهنگی کمیته پی گیری و کمیته رسانه کمپین یک میلیون امضا برگزار شد، اولین گروه داوطلبان شرکت در جلسات حقوق زن که حدود 30 نفر از اعضای کمپین یک میلون امضا بوده و پیش تر نیز درکارگاه های آموزشی کمپین شرکت کرده بودند حضور داشتند. در جلسه نخست، کتاب حقوق زن نوشته شیرین عبادی از سوی کمیته حقوق زن و به رایگان به شرکت کنندگان کارگاه ارائه شد ودرباره موارد و مشکلات حقوقی ای که اعضای کمپین هنگام جمع آوری امضا با آن برخورد می کنند صحبت شد.</p>
<p><a href="http://we4changealman.blogfa.com/" class='spip_out' rel='external'>12 بهمن 1386 :راه اندازی وب سایت کمپین در آلمان</a></p>
<p> بعد از کالیفرنیا، اعضای کمپین یک میلیون امضا در کشور آلمان، اقدام به راه اندازی وب سایت کمپین در آلمان کردند.</p>
<p><a href="http://www.4equality.info/spip.php?article1680" class='spip_out' rel='external'>25 بهمن1386:دو بازداشت دیگر برای جمع آوری امضا: راحله عسگری زاده، نسیم خسروی</a></p>
<p>25 بهمن ماه، قرار بود یک تئاتر خیابانی با موضوع تعدد زوجات در جشنواره فجر اجرا شود. چند نفری از فعالان کمپین برای تهیه گزارش و عکس از این تئاتر به پارک دانشجو(محل اجرای تئاتر) رفتند و پس از اتمام برنامه با مردم در رابطه با تعدد زوجات گفتگو کرده و از آنها خواستند بیانیه کمپین را امضا کنند.نیروهای امنیتی پارک دو نفر از اعضای کمپین را در حال جمع آوری امضا بازداشت می کنند. جرم آنها "فعالیت تبلیغی علیه نظام" عنوان می شود. نسیم خسروی و راحله عسگری زاده ، پس از دستگیری به کلانتری 129 (جامی ) و سپس به آگاهی 8 منتقل و پس از بازجویی از آنجا به بازداشتگاه وزرا منتقل می شوند.این دو فعال زن پس از وزرا به بند عمومی  زندان اوین منتقل می شوند.</p>
<p><a href="http://www.4equality.info/spip.php?article1703" class='spip_out' rel='external'>28 بهمن  1386  :کارگاه حقوق شهروندی برای مادران کمپین یک میلیون امضا</a></p>
<p>با  بیشتر شدن تهدیدات امنیتی  و بازداشت های اعضای کمپین، کارگاه حقوق شهروندی از سوی زهره ارزنی  برای  مادران کمپیین برگزار شد.</p>
<p><a href="http://www.4equality.info/spip.php?article1692" class='spip_out' rel='external'>30 بهمن 1386 :کمپین یک میلیون امضا در مجله انجمن زنان در توسعه</a></p>
<p> مجله  انجمن زنان در توسعه (awid) یک سازمان بین المللی است که زنان بیشماری در سراسر دنیا عضو آن هستند  روز 12 فوریه  مطلبی در مورد کمپین یک ملیون امضا نوشت.</p>
<p>  <a href="http://www.4equality.info/spip.php?article1736" class='spip_out' rel='external'>15 اسفند 1386 :نشست کمپینی ها  برای بررسی فرصت ها  و چالش های کمپین</a></p>
<p> با وجود تشدید  فشارهاي امنيتي براي به انفعال كشانيدن كنشگران كمپين يك ميليون امضا از طريق احضار هاي فراقانوني و نيز شناسايي مكان گردهمايي اعضاي كمپين و ممانعت از برگزاري جلسات كميته هاي اين فعاليت مسالمت آميز هر روز دامنه ي گسترده تري مي يابد، اين نشست ها به رغم تهديد ها و فشارهاي موجود با حضور اعضاي كمپين پي گرفته مي شود.</p>
<p>این نشست  كمپين    نيز همچون همیشه  در منزل يكي از اعضا برگزار شد. در اين نشست برخی از اعضای كميته هاي مختلف كاري كمپين يك ميليون امضا ضمن ارائه نکاتی از فعاليت يك ماهه خود به نقد و بررسي رخداد هاي اخير و مسائلي كه با آن مواجه بوده اند پرداختند.</p>
<p><a href="http://www.4equality.info/spip.php?article1743" class='spip_out' rel='external'>18 اسفند 1386 :برگزاری نمایشگاه عکاسی در انگلیس با عنوان یک میلیون امضا و جنبش زنان</a></p>
<p>نمایشگاهی از گارهای خانم رویا مدرسی با موضوع یک میلیون امضا و جنبش زنان برپاشد.. در این نمایشگاه 28 اثر با موضوع کمپین یک میلیون امضا به نمایش در   آمد در حاشیه این نمایشگاه کار جمع آوری امضا و گفتگو پیرامون قوانین تبعیض آمیز جریان  داشت .</p>
<p><a href="http://kurd4change.blogfa.com/post-72.aspx" class='spip_out' rel='external'>20 اسفند 1386:نشست فعالان كمپين يك ميليون امضاء در كرماشان به مناسبت هشت مارس</a></p>
<p>بزرگ‌داشت روز جهانی زن بهانه‌ای شد تا فعالان كمپين يك ميليون امضاء در كرماشان پس از مدت‌ها گرد هم آيند و ضمن گرامی‌داشت اين روز جهانی در نشستی دوستانه به نقد و بررسی كمپين در يك سال و نيم گذشته و فعاليت‌های خود در طول اين مدت در كرماشان و ديگر شهرهای منطقه از جمله كامياران و جوانرود بپردازند. در اين نشست 3 ساعته كه 15 تن از فعالان كرماشانی كمپين در آن حضور داشتند شركت‌كنندگان پیرامون سه موضوع: ۱. دست‌آوردهای كمپين و هزينه‌های متحمل شده بر كنشگران آن طی يك سال و نيم گذشته 2. رويكرد كمپين يك ميليون امضاء نسبت به مسئله‌ی مذهب 3. جنبش زنان و حضور مردان (با تأكيد بر فعاليت مردان در كمپين يك ميليون امضاء، به ويژه در كمپين كرماشان) به بحث و گفت‌و‌گو پرداختند.</p>
<p><a href="http://www.4equality.info/spip.php?article1791" class='spip_out' rel='external'>22 اسفند 1386:نمایش تئاتری از زندگی راحله زمانی، زنی که نمی خواست بمیرد</a></p>
<p>  نمایش (تاب بازی ،نه!)، ترکیب تئاتر ، با بازی آزاده فرامرزیها و روایت مستند مریم حسین خواه و جلوه جواهری ، عصر روز چهار شنبه 22 اسفند ماه ،در آمفی تئاتر دانشکده اقتصاد دانشگاه علامه روی صحنه رفت. این نمایش بر اساس طرحی از آزاده فرامرزیها و نسیم خسروی مقدم و همراهی اعضای کمیته ی هنری کمپین آماده اجرا شد.</p>
<p><a href="http://www.forequality.info/spip.php?article1788&amp;var_recherche=%DA%A9%D8%A7%D9%84%DB%8C%D9%81%D8%B1%D9%86%DB%8C%D8%A7" class='spip_out' rel='external'>25 اسفند 1386: روز جهانی زن همراه با کمپین در کالیفرنیا</a></p>
<p>بعد از ظهر روز هشتم مارس مراسمی با صرف چای و شیرینی به مناسبت روز جهانی زن توسط گروه کمپین در کالیفرنیا ترتیب داده شد .   در این برنامه که در حدود 65 نفر در آن شرکت کردند معرفی کوتاهی از کمپین یک میلیون امضا و دستاوردها و مشکلات آن در سال گذشته توسط یکی از اعضای کمپین در کالیفرنیا٬ سودابه فرخ نیا٬ ارائه شد. همینطور به مناسبت سالگرد فعالیت گروه کمپین در کالیفرنیا خلاصه ای از تلاش های این گروه توسط یکی از اعضای این گروه مطرح شد. سپس  مامک خادم به اجرای چند قطعه موسیقی پرداختند و   پرتو نوری علا شعر زیبای خود به نام "انسانم من" را برای حاضرین خواندند.<br class='autobr' />
در کنار این برنامه یک نمایشگاه کوچک از آثار هنری عکس و نقاشی با تلاش تعدادی دیگر از اعضای گروه برگزار شد. قسمتی دیگر از دیوارهای اتاق متعلق بود به عکس هایی از کمپین در ایران و توضیحات دقیقی از فشارهای وارد بر فعالین کمپین و سایر فعالین حقوق زنان</p>
<p><a href="http://www.4equality.info/spip.php?article1793" class='spip_out' rel='external'>26 اسفند 1386  : نشست اعضای کمپین یک میلیون امضا به مناسبت روز جهانی زن</a></p>
<p> بزرگداشت صدمين سالگرد هشتم مارس در آخرین پنجشنبه سال 1386توسط اعضاي كمپين يك ميليون امضا برگزار شد. این برنامه با سخنرانی شيرين عبادي و تقدير از پروين اردلان به خاطر دریافت جایزه معتبر بنیاد اولاف پالمه آغاز شد و سپس برنامه در قالب چهار پنل به فعالیت های کمپین و همچنین آسیب شناسی کمپین اختصاص داشت. در این برنامه که در منزل مسکونی یکی از مادران کمپین و مادران صلح برگزار شد فعالان كمپين يك ميليون امضا، فعالان حقوق زنان و حقوق بشر و برخي از فعالان مطبوعاتي حضور داشتند.</p>
<p><a href="http://hamedan-change.blogfa.com/" class='spip_out' rel='external'>9 فروردین 1387: وبلاگ همدان آغاز به کار کرد</a></p>
<p>آغاز به کار وبلاگ همدان  اولین خبر خوش سال جدید بود. همدانی ها که از ماه های اول کمپین کار خود را آغاز کرده بودند با راه اندازی این وبلاگ  شروع به نوشتن از خودشان  و مشکلات شهرشان کردند.</p>
<p><a href="http://www.4equality.info/spip.php?article1828" class='spip_out' rel='external'>20 فروردین 1387 :خدیجه مقدم   بازداشت شد</a></p>
<p>بازداشت ها همچنان ادامه دارد. این بار خدیج مقدم عضو کمیته مادران کمپین.سه شنبه 20 فروردین 1387 ماموران پلیس امنیت با ورود به منزل خدیجه مقدم فعال جنبش زنان و کمپین یک میلیون امضا و از اعضای کمیته مادران کمپین، او را بازداشت و به پلیس امنیت عشرت آباد منتقل کردند. پس از بازجویی در آنجا، او به دادیاری امنیت دادگاه انقلاب برده شد و پس از بازجویی مجدد به دستور قاضی سبحانی، برای وی قرار بازداشت موقت و وثیقه صادر شد. خدیجه مقدم را برای انجام مراحل اداری، دوباره به پلیس امنیت برده و سپس به بازداشتگاه وزرا منتقل شد.</p>
<p> دلیل بازداشت خدیج مقدم  برگزاری برخی از مهمانی ها و نشست ها با اعضای کمپین در منزلش اعلام شد.دادگاه انقلبا وی را به   تبلیغ علیه نظام، تشویش اذهان عمومی و اقدام علیه امنیت ملی  متهم کرد و  وثیقه 100 میلیون تومانی  برای او صادر کرد.</p>
<p><a href="http://www.4equality.info/spip.php?article1830" class='spip_out' rel='external'>21 فروردین 1387 :وبلاگ کمپين در اصفهان راه اندازي شد</a></p>
<p> یک روز از بازداشت خدیجه مقدم نگذشته که خبر می رسد: اصفهانی هم وبلاگشان را راه انداخته اند. کمپین را نمی شود متوقف کرد.</p>
<p><a href="http://www.4equality.info/spip.php?article1860" class='spip_out' rel='external'>28 فروردین 1387:آغاز به کار کمپین یک میلیون امضا در قبرس</a></p>
<p>کمپین یک میلیون امضا در قبرس  نیز فعالیتش را آغاز کرد.این کمپین نو پا سایتی را به همین نام راه اندازی کرده است.</p>
<p><a href="http://www.4equality.info/spip.php?article1883" class='spip_out' rel='external'>3 اردیبهشت 1387:کویت هم به جمع کمپینی ها پیوست</a></p>
<p>با فراگیر شدن کمپین ایرانی های مقیم کویت نیز جمع آوری امضا در  این کشور را آغاز کردند.  کمپین کویت نیز  همچون قبرس  با راه اندازی سایت اینترنتی همراه بود. اعضای کمپین در کویت علاوه بر  گفتگو با ایرانی های مقیم کویت  و جمع آوری امضا از آنها، با کویتی ها  و سایر ملیت های مقیم این کشور نیز درباره قوانین تبعیض آمیز  و مطالبات زنان ایرانی برای حقوق برابر گفتگو می کنند.</p>
<p><a href="http://www.4equality.info/spip.php?article1937" class='spip_out' rel='external'>6اردیبهشت 1387 : پنجمین کارگاه آموزشی کمپین در کرج</a></p>
<p>کرجی ها که تا کنون چندین کارگاه را در شهرشان برگزار کرده اند،  پنجمین کارگاه آموزشی کمپین کرج  را با شرکت 28 نفر از علاقه مندان و داوطلبان همکاری با کمپین یک میلیون امضا برپا کردند.  در این کارگاه  مریم حسین خواه ، کاوه مظفری و محمد شوراب از کمیته آموزش تهران حضور داشتند</p>
<p><a href="http://www.4equality.info/spip.php?article1908" class='spip_out' rel='external'>9 اردیبهشت 1387:وبلاگ کمپين در کرج راه اندازي شد</a></p>
<p> "کرج براي برابري " وبلاگ فعالان کمپین در کرج است که در ماه های اول آغاز به کار کمپین به آن پیوسته اند. فعالان کرجی در این وبلاگ تجربه های خود در رابطه با جمع آوری امضا و مطالبات  ومشکلات زنان را منعکس می کنند.</p>
<p><a href="http://www.4equality.info/spip.php?article1950" class='spip_out' rel='external'>10اردیبشهت 1387:دیدار با کنشگران کمپین یک میلیون امضا در مشهد</a></p>
<p>طی روزهای 10و12و13 اردیبهشت مجموعه جلسات مشترکی بین اعضای کمپین تهران و مشهد با فعالان جنبش دانشجویی و انجمن های اسلامی دانشگاه های مشهد برگزار شد . سوال ها حول محور مفاد کمپین و نوع جمع آوری امضا ، و فقه و مذهب بود که دو نفر از دوستان حقوقدان کمپین مشهد، سوالات حقوقی دوستان دانشجو را پاسخ دادند .یکی از انتقاد های وارد بر کمین از طرف دوستان دانشجو نزدیک شدن فضای جنبش زنان و کمپین به فضای سیاسی بود. کمپینی های مشهد با ارائه گزارشی از عملکرد خود در مشهد خبر از مجموعه جلسات حقوقی داند که به طور مرتب در مشهد برگزار کرده بودند .</p>
<p><a href="http://www.4equality.info/spip.php?article1966" class='spip_out' rel='external'>12 اردیبهشت 1387: اولين كارگاه حقوق شهروندي در اصفهان</a></p>
<p>اصفهانی ها هم  بعد از گذراندن یک دوره فعالیت در کمپین، کارگاه  حقوق شهروندي  برگزار می کنند.این کارگاه به همت فعالان كمپيني اين شهر با حضور سه تن از اعضاي كمپين يك ميليون امضا از تهران و دوازده تن از اعضاء كمپين اصفهان بر پا شد .</p>
<p>دراين روز علاقه مندان و اعضاء كمپين شهر اصفهان با مواد مهمي از قانون و مسائل مربوط به حقوق شهروندي آشنا شده و در پايان اين كارگاه سوالات خود را درزمينه هاي مختلف حقوقي بخصوص حقوق شهروند ي ومواد قانوني آن با زهره ارزني وكيل وفعال حقوق زنان واز اعضاء كمپين يك ميليون امضا درميان نهادند .</p>
<p><a href="http://www.4equality.info/spip.php?article1920" class='spip_out' rel='external'>13 اردیبهشت 1387: کمپین در اجلاس کمیسیون مقام زن سازمان ملل متحد  نیویورک</a></p>
<p>در جریان برگزاری اجلاس کمیسیون مقام زن سازمان ملل متحد چند نفر  از زنان ایرانی که در این اجلاس شرکت داشتند، با معرفی کمپین به شرکت کنندگان در اجلاس شروع به جمع اوری امضا برای حمایت از کمپین کردند.<br class='autobr' />
 این فعالان که  فرمهای امضا و اطلاعات لازم را  تکثیر کرده و  با خودمان به نیویورک آورده  بودند، با توزیع این فرم ها  در بین شرکت کنندگان اجلاس بحث کمپین را در بخش های مختلف کنفرانس به راه انداختند.</p>
<p><a href="http://www.forequality.info/spip.php?article1918&amp;var_recherche=%DA%A9%D8%A7%D9%84%DB%8C%D9%81%D8%B1%D9%86%DB%8C%D8%A7" class='spip_out' rel='external'>13 اردیبهشت 1387:آغاز به کار کمپین در شمال کالیفرنیا</a></p>
<p>بعد از گذشت بیش از یک سال و نیم از آغاز به کار کمپین یک میلیون امضا در مقابل موسسه رعد در تهران و با وجود فشارهای آشکار و پنهان براعضای کمپین، هر روز شاهد گسترش این جنبش اجتماعی در نقاط مختلف ایران هستیم. اما دامنه فعالیتهای کمپین تنها محدود به داخل ایران نمی شود. ازحدود یک سال پیش شاخه کمپین درجنوب ایالت کالیفرنیای آمریکا کار خود را آغاز کرده است و روز سیزدهم فروردین سال ۱۳۸۷ نیز بهانه ای بود برای آغاز به کار کمپین در شمال این ایالت.</p>
<p> همه ساله ایرانیان مقیم کالیفرنیا برای برگزاری مراسم روز سیزده به در در یکی از پارکهای اطراف محل سکونت خود گرد هم می آیند.   سیزدهم فروردین امسال مراسم سیزده به در در روزهای پنجم و ششم آپریل در پارک لوس گاتوس در شهر سن خوزه و با حضور جمعیتی بیش از دو تا سه هزار نفر صورت گرفت.  در طی این دو روز، کمپین یک میلیون امضا نیز با همت گروهی از دانشجویان دانشگاه یوسی برکلی غرفه ای را به خود اختصاص داد و رسما فعالیت خود در شمال ایالت کالیفرنیا را آغاز نمود.</p>
<p><a href="http://www.4equality.info/spip.php?article196" class='spip_out' rel='external'>14 اردیبهشت 1387:   زابل هم  به جمع کمپین پیوست</a></p>
<p> پس از زاهدانی ها، زابلی ها هم به کمپین پیوستند. فعالان این شهر پس از برگزاری کارگاه آموزشی، با راه اندازی سایت کمپین زابل،آغاز به کار کمپین در این شهر را رسما اعلام کردند.</p>
<p>اولین جلسه کارگاه کمپین در زابل با حضورده نفر از فعالان زن  در منزل یکی از فعالان کمپین برگزار شد.در این جلسه پس از معرفی کمپین وتاریخچه آن و همچنین ضرورت آگاهی رسانی در مورد نابرابری های جنسیتی بحث و گفتگو در باره وضعیت زنان در این شهر معضلات و مشکلات همچنین ارائه راهکارهای فعالیت در این شهر صورت گرفت. پس از آن بخشی از فیلم های آموزشی کارگاه به نمایش در آمد.»</p>
<p><a href="http://www.4equality.info/spip.php?article1978" class='spip_out' rel='external'>19 اردیبهشت 1387:کمپین آمل نیز به راه افتاد</a></p>
<p>آملی ها که از چند ماه پیش جمع آوری  امضا را به صورت فردی آغاز کرده بودند، با راه اندازی  سایت کمپین به جمع فعالان این حرکت در کشور پیوستند.</p>
<p><a href="http://www.4equality.info/spip.php?article2029" class='spip_out' rel='external'>27 اردیبهشت 1387 : جنبش دانشجویی و کمپین یک میلیون امضا  در مونستر آلمان</a></p>
<p> "نگاهی به جنبش های دانشجوئی و زنان ( کمپین یک میلیون امضاء) در ایران" عنوان برنامه ای بود که در مونستر آلمان برگزار شد. در این برنامه شرکت کنندگان به بحث  و گفتگو درباره اعلامیه حقوق بشر، جنبش دانشجویی و  کمپین یک میلیون امضا پرداختند.</p>
<p><a href="http://www.4equality.info/spip.php?article211" class='spip_out' rel='external'>26 اردیبهشت  1387 :  نشست دو روزه‌ی اعضای کمپین در رشت</a></p>
<p>رشتی ها یک بار دیگر میزبان اعضای کمپین از شهرهای مختلف شدند.  در نشست دو روزه ای   که با حضور فعالین ۵ شهر کشور    تحت عنوان چالش‌های درونی کمپین برگزار شد، طیف متنوعی از چالش‌های درونی کمپین طرح شد، که می توان از کندی سرعت جمع‌آوری امضا، چالش‌ها‌‌ی کمپین تهران (اختلافات و دو دستگی‌های پیش‌آمده، ساختار کمیته‌ها، و ویژگی‌ها و ضعف‌های آن‌‌) و تاثیراختلافات پیش‌آمده در کمپین تهران بر کمپین شهرستان‌ها نام برد.<br class='autobr' />
علاوه‌بر این مباحث تمرکز‌گرایی و تمرکز‌زدایی در کمپین، حس قیمومت تهران نشین‌ها نسبت به دیگر شهرها از‌جمله بحث‌هایی بودند که به آن اشاره شد.</p>
<p><a href="http://www.4equality.info/spip.php?article2039" class='spip_out' rel='external'>29 اردیبهشت 1387 :فیلتر گسترده سایت های کمپین یک میلیون امضا</a></p>
<p> سایت تغییر برای برابری و سایت های کمپین در مشهد، اصفهان، اراک، شیراز،زاهدان، رشت، آلمان، کالیفرنیا، قبرس، کویت و مردان برای برابری   همزمان فیلتر شدند. پیش از این نیز تصویر برای برابری و سایت های کردستان و آذرباییجان فیلتر شده بودند.</p>
<p>با فیلتر سایت تغییر برای برابری برای دهمین بار و فیلتر گسترده پایگاه اینترنتی کمپین در شهرهای مختلف،   از 19 سایت کمپین ، 15 سایت فیلتر است.</p>
<p><a href="http://www.4equality.info/spip.php?article2063" class='spip_out' rel='external'>3 خرداد 1387 :گزارش برگزاري كارگاه نمايشنامه نويسي كمپين</a></p>
<p>  با پیش رفتن کمپین، اعضای آن در پی کشف راهکارهایی جدید برای گسترش گفتمان برابرخواهی در جامعه هستند. یکی از این راهکارها  استفاده از تئاتر  و برگزاری کارگاه های نمایشنامه نویسی برای  اعضای کمپین است.<br class='autobr' />
   نويسندگان نمايشنامه‌ها، پيش‌ از اين تجربه‌ي نوشتن متن نمايشي نداشتند ونمايشنامه‌هاي موجود اولين اثر نمايشي نويسندگانشان محسوب مي‌شوند.متن‌هاي نوشته شده، پس از انتشار با كمك اعضاي كمپين، براي اجرا آماده خواهند شد.<br class='autobr' />
در حاشيه‌ي كارگاه، ناهيدجعفري، طرح اوليه‌ي نمايشنامه‌هاي كوتاهي را نوشت كه به صورت اپيزوديك به طرح و نمايش قوانين تبعيض آميزي پرداخته است كه از سوي فعالان كمپين مورد درخواست بازنگري هستند؛ ارث، طلاق، قوانين ازدواج، قتلهاي ناموسي، حق تابعيت، و ...</p>
<p>اين طرح‌هاي اوليه، در فرآيندي گروهي، تبديل به اپيزودهاي كوتاه تئاتري شدند كه از 8 مارس (روز جهاني زن) تا كنون چندين بار به اجرا درآمد‌ه‌اند.<br class='autobr' />
هدف از نوشتن و اجراي اين تئاتر، آموزش قوانين به كساني‌ست كه با اهداف اوليه‌ي كمپين و با قوانين تبعيض‌آميز عليه زنان، آشنايي ندارند. اين نمايش‌ها تا كنون درچندين مهماني زنانه، مراسم بزرگداشت 8 مارس در مكان‌هاي متفاوت از جمله پارك به اجرا درآمده‌اند.</p>
<p><a href="http://www.4equality.info/spip.php?article2074" class='spip_out' rel='external'>5 خرداد 1387:امیر یعقوبعلی به یک سال زندان محکوم شد</a></p>
<p> امیر یعقوبعلی از اعضای کمپین یک میلیون امضا به تحمل یک سال حبس تعزیری محکوم شد. اتهام او  اقدام علیه امنیت ملی از طریق فعالیت تبلیغی علیه نظام  اعلام شده است.<br class='autobr' />
امیر یعقوبعلی از اعضای کمیته پسران کمپین یک میلیون امضا  است که در 20 تیر ماه 1386 هنگام جمع اوری امضا در پارک اندیشه تهران بازداشت شد و 29 روز در زندان اوین بود.</p>
<p><a href="http://www.4equality.info/spip.php?article2134" class='spip_out' rel='external'>15 خرداد 1387 :کمپین ایلام آغاز به کار کرد</a></p>
<p>  کمپین ایلام راه اندازی شد.اعلام رسمی آغاز به کار کمپین  با راه اندازی سایت این شهر همراه بود. قبل از این نیز  ایلامی ها به صورت فردی جمع آوری امضا برای کمپین را شروع کرد بودند اما کار جمعی و سازمان یافته از نوروز امسال و  رفتن چند نفر  از اعضای کمپین به ایلام کلید خورد.</p>
<p><a href="http://www.4equality.info/spip.php?article2225" class='spip_out' rel='external'>30 خرداد 1387 :تغییر برای برابری، برای بار یازدهم فیلتر شد</a></p>
<p>  سایت تغییر برای برابری، فیلتر شد. این یازدهمین باری است که در یک سال و نیم گذشته این سایت از سوی مقامات قضایی فیلتر می شود.<br class='autobr' />
نقشه جدید همه مرکز فعال کمپین هم در ایران و هم در جهان را نشان می دهد. در این نقش اینترنتی، نشانگرها با حرف "W" نمایشگر مراکزی هستند که وبسایت دارند</p>
<p><a href="http://www.forequality.info/spip.php?article2192" class='spip_out' rel='external'>22 خرداد 1387:بازداشت هشت نفر از فعالان جنبش زنان</a></p>
<p>هشت نفر از فعالان جنبش زنان در سالگرد روز بیست و دوم خرداد بازداشت شدند .ناهید میرحاج، آیدا سعادت، نسرین ستوده، ژیلا بنی یعقوب،نفیسه آزاد، سارا لقمانی،جلوه جواهری و فریده غائب از جمله فعالان جنبش زنان هستند که عصر امروز در مقابل محل برگزاری نشستی به مناسبت 22 خرداد دستگیر شدند.</p>
<p>امروز قرار بود تعدادی از فعالان جنبش زنان در گالری راه ابریشم تهران سالروز 22 خرداد ،روز همبستگی زنان را گرامی بدارند اما آنها هنگام مراجعه به این گالری با درهای بسته و حضور نیروهای انتظامی و امنیتی و ممانعت شان برای برگزاری این نشست مواجه شدند . این در حالی است که پیش از این مدیریت این گالری فرهنگی موافقت خود را با بر گزاری این مراسم اعلام کرده بود اما با فشار نیروهای انتظامی و امنیتی مجبور شد درهای گالری را بر میهمانان و سخنرانان این مراسم ببندد.</p>
<p><a href="http://www.forequality.info/spip.php?article2155&amp;var_recherche=%DA%A9%D8%A7%D9%84%DB%8C%D9%81%D8%B1%D9%86%DB%8C%D8%A7" class='spip_out' rel='external'>30 خرداد 1387:نقشه گستردگی دامنه فعالیتهای کمپین یک میلیون امضا در ایران و جهان</a></p>
<p>کمپین کالیفرنیا در ابتکاری جالب نقشه ای از گستردگی دامنه کمپین تهیه کرده است. نقشه جدید همه مرکز فعال کمپین هم در ایران و هم در جهان را نشان می دهد. در این نقش اینترنتی، نشانگرها با حرف "W" نمایشگر مراکزی هستند که وبسایت دارند.</p>
<p><a href="http://www.4equality.info/spip.php?article2256" class='spip_out' rel='external'>3 تیر 1387  :كمپين يك ميليون امضا در 4 شهر ديگر فيلتر شد</a></p>
<p> پس از فيلتر سايت تغيير براي برابري براي بار يازدهم، سايت هاي كمپين در 4 شهر آمل، کرج، زابل و همدان فيلتر شدند.  <br class='autobr' />
چندی پیش نيز سايت تغيير براي برابري و وبلاگ هاي کمپین یک میلیون امضا در شهرهاي شیراز، اصفهان، رشت، آذربایجان، مردان برای برابری، مشهد، اراک، زاهدان، کردستان، کویت، قبرس، آلمان، کالیفرنیا و همچنين سایت های کانون زنان ایرانی، مدرسه فمینیستی و میدان زنان همزمان فیلتر شده بودند.</p>
<p><a href="http://campaign-for-equality.org/IWSF.htm" class='spip_out' rel='external'>22 تیر 1387: کمپین یک میلیون امضا در کنفرانس بنیاد پژوهش های زنان</a></p>
<p>  کنفرانس پژوهشهای زنان این بار در آمریکا برگزار می شود با حضور فعالان زن ایرانی از کشورهای مختلف.  فعالان زن مقیم کشورهای مختلف که از ابتدای کمپین در این حرکت اجتماعی فعالیت کرده اند این کنفرانس را فرصتی برای معرفی کمپین می بینند و در سخنرانی ها و بحث های حاشیه ای کنفرانس درباره کمپین صحبت می کنند. کمپین کالیفرنای نیز میز کمپین را راه می اندازنند. با آرم کمپین روی دیوار و برگه های امضا روی میز.</p>
<p><a href="http://wontcmyip.info/index.php?q=aHR0cDovL3d3dy5mb3JlcXVhbGl0eS5pbmZvL3NwaXAucGhwP2FydGljbGUyNjc2JmFtcDt2YXJfcmVjaGVyY2hlPSVEQSVBOSVEOCVCMSVEOSU4NSVEOCVBNyVEOSU4NiVEOCVCNCVEOCVBNyVEOSU4Nw%3D%3D" class='spip_out' rel='external'>18 مرداد  1387 :حمایت هانيبال الخاص هنرمند برجسته ایرانی از برابری طلبی</a></p>
<p>"هانيبال الخاص"، نقاش سرشناس ایرانی، درآمد برخي از آثارش را به نفع زنان برابري طلب ايران زمين هديه كرد.<br class='autobr' />
درمراسم افتتاحيه نمايشگاهي که به مدت یک هفته ادامه داشت ، در كنار هنرمندان و علاقمندان به آثار الخاص، جمعي از اعضاي "كمپين يك ميليون امضا براي تغيير قوانين تبعيض آميز" نيز حضور داشتند.<br class='autobr' />
الخاص در افتتاحیه این نمایشگاه ضمن ایراد سخنرانی کوتاهی درباره نحوه و چگونگی ارائه آثارش، با اعلام حمایت از فعالیت های برابری خواهانه زنان سرزمینش، بخشي از درآمد حاصل از فروش تابلوهای خود را به کمپین یک میلیون امضا هدیه کرد.</p>
<p><a href="http://www.4equality.info/spip.php?article2640" class='spip_out' rel='external'>30 مرداد 1387 :برگزاری کارگاه خشونت برای داوطلبان کمپین</a></p>
<p>در پی شناسایی نیاز داوطلبان کمپین برای برگزاری کارگاه های بحث و گفتگو در مورد مسائل زنان, سومین کارگاه از سلسله کارگاه های خشونت علیه زنان و راهکارهای مقابله با آن برگزار شد. کارگاه این دوره با همکاری کانون هستیا اندیش و کمیته داوطلبین و کمیته آموزش کمپین یک میلیون امضا برگزار شد.</p>
<p><a href="http://campaign-for-equality.org/PhotoGallery/index.php?start=2" class='spip_out' rel='external'>6 شهریور 1387:گرامیداشت دومین سالگرد کمپین یک میلیون امضا در  کالیفرنیا</a>‫</p>
<p>‫یک بوم نقاشی  روبریو فروشگاه بزرگ ایرانی (Wholesomechoice) در شهر ارواین در کالیفرنیا  ابتکارجدید<br class='autobr' />
اعضای کمپین کالیفرنیا  به مناسبت دومین سالگرد کمپین بود. روی بوم آرم کمپین را کشیدند و از همه خواستند  یک دنیا بدون تبعیض و بیعدالتی رو در ذهنشان تصویر کنند و نوشته یا نقشی را در این ارتباط بر روی بوم بر جا بگذارند.</p>
<p><a href="http://wontcmyip.info/index.php?q=aHR0cDovL3d3dy5mb3JlcXVhbGl0eS5pbmZvL3NwaXAucGhwP2FydGljbGUyNjg5JmFtcDt2YXJfcmVjaGVyY2hlPSVEQSVBOSVEOCVCMSVEOSU4NSVEOCVBNyVEOSU4NiVEOCVCNCVEOCVBNyVEOSU4Nw%3D%3D" class='spip_out' rel='external'>7 شهریور 1387  :دومین سالگرد کمپین یک میلیون امضا زیر سایه ماموران امنیت!</a></p>
<p>  بزرگداشت دومین سالگرد کمپین یک میلیون امضا  با وجود تهدیدات امنیتی برگزار شد.  <br class='autobr' />
دیدار فعالان کمپین با محبوبه همزمان شد با سالگرد کمپین و دعوت مادر محبوبه کرمی  از یاران کمپینی دخترش، اما با ورود نیروهای امنیتی و انتظامی به منزل میزبان، اعضای کمپین تهران و شهرستان ها مجبور به ترک خانه شده و سالگرد کمپین را در مکانی دیگر گرامی داشتند.</p>
<p><a href="http://www.forequality.info/spip.php?article2688" class='spip_out' rel='external'>7 شهریور 1387 :دو سالگی کمپین در رشت</a></p>
<p>   فعالین کمپین در رشت، امسال نیز با شیوه‌های گوناگون، ۵ شهریور، روز آغاز به کار کمپین یک میلیون امضا را گرامی داشتند.تهیه‌ی بروشوری ۲۰ صفحه‌ای که علاوه بر مقالاتی به زبان ساده‌، به برخی تبعیضات قانونی نسبت به زنان می‌پردازد‌، حاوی مطالب متنوعی از جمله آمار، شعر و آدرس سایت‌های زنان و‌…‌؛ توزیع آن میان مردم، از جمله فعالیت‌هایی بود که برای گرامی‌داشت این روز در رشت انجام شد.<br class='autobr' />
 کمیته‌ی هنری کمپین رشت که پیش از این نیز به مناسبت ۸ مارس، روز جهانی زن و نوروز، کارت‌پستال‌هایی طراحی کرده بودند‌، به مناسبت دو سالگی کمپین نیز کارت‌پستال زیبایی را طراحی و منتشر کردند‌.</p>
<p><a href="http://www.forequality.info/spip.php?article2718" class='spip_out' rel='external'>10 شهریور 1387  :تایید حکم امیر یعقوبعلی / 4 سال معلق با نظارت</a></p>
<p> در دومین سالگرد کمپین یک میلیون امضا، امیر یعقوبعلی از نتیجه دادگاه تجدید نظر و تعلیق حکمش خبر داد و خوشحالمان کرد اما بعد از پرس و جوی دقیق تر از وکلای وی دریافتیم که نمی توان چندان هم خوشحال بود.<br class='autobr' />
امیر یعقوبعلی از اعضای کمیته پسران کمپین یک میلیون امضا در 20 تیر ماه 1386 هنگام جمع اوری امضا در پارک اندیشه تهران بازداشت شد و 29 روز در زندان اوین بود. او طبق حکم شعبه 15 دادگاه انقلاب به یک سال حبس تعزیزی محکوم شد . در پی اعتراض او و وکلایش پرونده او در  دادگاه تجدید نظر بررسی شد.  شعبه 54 دادگاه تجدید نظر استان تهران ضمن تایید مجدد حکم امیر یعقوبعلی آن را به مدت 4 سال معلق کرده است. و در عین حال وی  را مکلف کرده که هر 4 ماه یک بار خود را به اداره اطلاعات محل زندگی خود معرفی کند .</p>
<p><a href="http://www.forequality.info/spip.php?article2729" class='spip_out' rel='external'>11 شهریور 1387  : فیلترینگ  سایت های کمپین برای چهاردهمین بار</a></p>
<p>  سایت تغییر برای برابری برای چهاردهمین بار فیلتر شد. این فیلترینگ همراه بود با فیلترینگ گسترده دیگر سایت های کمپین در آمل، همدان، زاهدان، اصفهان، اراک، مشهد،کرج، مردان، آلمان، زابل، ایلام.سایت تصویر برابری نیز برای سومین بار فیلترشد. علاوه بر این وبلاگ های زنان از جمله پرنده خارزار، چهره زن هنرمند در جوانی، اشکها و ترسها فیلتر شدند. سایت مدرسه فمینیستی نیز یک هفته پیش مجددا فیلترشد.</p>
<p><a href="http://www.forequality.info/spip.php?article2736" class='spip_out' rel='external'>12 شهریور 1387  :محکومیت چهار عضو کمپین یک میلیون امضا به شش ماه حبس تعزیری</a></p>
<p>  چهار تن از اعضای کمپین یک میلون امضا به شش ماه حبس تعزیری محکوم شدند.<br class='autobr' />
اتهام پروین اردلان، مریم حسین خواه، ناهید کشاورز و جلوه جواهری فعالیت در سایت های زنستان و تغییر برای برابری اعلام شده است. در حکم صادره از سوی شعبه13 دادگاه انقلاب اسلامی این فعالان زن به استناد ماده 500 قانون مجازات اسلامی به شش ماه حبس تعزیری محکوم شده اند.</p>
<p><strong>کمپین همچنان ادامه دارد.....</strong></p>
<p>کمپین همچنان ادامه دارد. با هزار و یک اتفاق در گوشه کنار ایران. بسیاری از این تجارب  و اتفاقات ثبت می شود و بسیاری دیگر  تاثیر خود را می گذارد بدون آنکه در گوشه ای نوشته شوند و به زبان  آیند. تلاش ما اما این است که تا حد امکان و بضاعت اندک مان لحظه لحظه این حرکت گسترده  و فراگیر را ثبت کنیم و  با انتشار تجارب تلخ و شیرینمان علاوه بر به جا گذاشتن این تجارب برای آیندگان، فرصتی برای بازخوانی  فعالیت هایمان داشته باشیم.</p>
			</p>
			<p align="right" dir="rtl">

ارسال به
<a rel="nofollow" target="_blank" href="https://balatarin.com/links/submit?phase=2&amp;url=http://we-change.org/spip.php?article2750&amp;title=%d8%b1%d9%88%d8%b2%d9%86%d9%88%d8%b4%d8%aa%20%da%a9%d9%85%d9%be%db%8c%d9%86%20%db%8c%da%a9%20%d9%85%db%8c%d9%84%db%8c%d9%88%d9%86%20%d8%a7%d9%85%d8%b6%d8%a7%d8%9b%20%d8%b3%d8%a7%d9%84%20%d8%af%d9%88%d9%85">
بالاترین
</a>
،
<a href="http://twitter.com/home?status=%d8%af%d8%b1%20%d8%ad%d8%a7%d9%84%20%d8%ae%d9%88%d8%a7%d9%86%d8%af%d9%86%20%d8%b1%d9%88%d8%b2%d9%86%d9%88%d8%b4%d8%aa%20%da%a9%d9%85%d9%be%db%8c%d9%86%20%db%8c%da%a9%20%d9%85%db%8c%d9%84%db%8c%d9%88%d9%86%20%d8%a7%d9%85%d8%b6%d8%a7%d8%9b%20%d8%b3%d8%a7%d9%84%20%d8%af%d9%88%d9%85%20:%20http://we-change.org/spip.php?article2750" title="مطلب را به توییتر بفرستید" target="_blank">توییتر</a>
،
<a href="http://friendfeed.com/?url=http://we-change.org/spip.php?article2750&amp;title=%d8%b1%d9%88%d8%b2%d9%86%d9%88%d8%b4%d8%aa%20%da%a9%d9%85%d9%be%db%8c%d9%86%20%db%8c%da%a9%20%d9%85%db%8c%d9%84%db%8c%d9%88%d9%86%20%d8%a7%d9%85%d8%b6%d8%a7%d8%9b%20%d8%b3%d8%a7%d9%84%20%d8%af%d9%88%d9%85" target="_blank">فریندفید</a>
،
<a href="http://www.facebook.com/sharer.php?u=http://we-change.org/spip.php?article2750&amp;t=%d8%b1%d9%88%d8%b2%d9%86%d9%88%d8%b4%d8%aa%20%da%a9%d9%85%d9%be%db%8c%d9%86%20%db%8c%da%a9%20%d9%85%db%8c%d9%84%db%8c%d9%88%d9%86%20%d8%a7%d9%85%d8%b6%d8%a7%d8%9b%20%d8%b3%d8%a7%d9%84%20%d8%af%d9%88%d9%85" target="_blank">فیسبوک</a>

</p>
				<div class="body_text">		
				
			

			


			<br><br><br><br><small>
			<a href="#forum" name="forum" id="forum"></a>
									<table width=50% class="body_text"><tr><td>
			
			</td></tr></table>
</div>
			<br clear=all>
			<p align="right" dir="rtl" ><font size=+1> در همين بخش :</font></p>
  

  <img src="img/buldsgb.gif"  /><a href="spip9fda.html?article10812" title="دهمین دورۀ مراسم تندیس صدیقه دولت آبادی ۱۳۹۲">دهمین دورۀ مراسم تندیس صدیقه دولت آبادی ۱۳۹۲</a><br />


  <img src="img/buldsgb.gif"  /><a href="spip6173.html?article10801" title="کارت پستال‌هایی به بهانه‌ی هشت مارس و به یاد همه‌ی مبارزین راه برابری">کارت پستال‌هایی به بهانه‌ی هشت مارس و به یاد همه‌ی مبارزین راه برابری</a><br />


  <img src="img/buldsgb.gif"  /><a href="spipa561.html?article10802" title="بیانیه بیش از 350 تن از مدافعان حقوق زنان به مناسبت روز جهانی زن؛ زنان هر روز فرودست‌تر می‌شوند">بیانیه بیش از 350 تن از مدافعان حقوق زنان به مناسبت روز جهانی زن؛ زنان هر روز فرودست‌تر می‌شوند</a><br />


  <img src="img/buldsgb.gif"  /><a href="spip8495.html?article10797" title="لباسی که برای تن ما دوخته اند! /اعظم بهرامی">لباسی که برای تن ما دوخته اند! /اعظم بهرامی</a><br />


  <img src="img/buldsgb.gif"  /><a href="spip9dce.html?article10796" title="چالش‌ها و چشم‌انداز فعالیت مدنی زنان">چالش‌ها و چشم‌انداز فعالیت مدنی زنان</a><br />

<br clear=all>
			<p align="right" dir="rtl" ><font size=+1>ديگر بخش ها :</font></p>
					

<a href=spip179d.html?rubrique1>طرح یک میلیون امضا</a>
|
<a href=spip5da2.html?rubrique3>مقالات</a>
|
<a href=spipc72c.html?rubrique5>سایت نوشته ها</a>
|
<a href=spipa647.html?rubrique19>اخبار</a>
|
<a href=spipe95e.html?rubrique21>گزارش كمپين</a>
|
<a href=spip4c96.html?rubrique22>گفت و گو</a>
|
<a href=spip87a8.html?rubrique23>علیه سکوت</a>
|
<a href=spip9ddf.html?rubrique24>كوچه به كوچه</a>
|
<a href=spipf6c7.html?rubrique31>نامه های شما</a>
|
<a href=spip3062.html?rubrique34>گزارش ویژه</a>
|
<a href=spip7002.html?rubrique37>گفتگو با اعضا</a>
|
<a href=spip85ff.html?rubrique38>ویژه سالگرد کمپین</a>
|
<a href=spipff18.html?rubrique41>تصویر برابری</a>
|
<a href=spipe6ba.html?rubrique42>دل آرام علی</a>
|
<a href=spipc302.html?rubrique47>تریبون</a>
|
<a href=spip91b0.html?rubrique48>مقالات</a>
|
<a href=spip44a7.html?rubrique49>تاریخ شفاهی</a>
|
<a href=spipe381.html?rubrique51>خارج از چارچوب</a>
|
<a href=spip2c51.html?rubrique52>کتابخانه</a>
|
<a href=spipb08c.html?rubrique56>درباره کمپین</a>
|
<a href=spipee87.html?rubrique57>کمپین در شهرها</a>
|
<a href=spip7ced.html?rubrique58>کمپین در بند</a>
|
<a href=spipc88b.html?rubrique60>صدای تغییر</a>
|
<a href=spip602e.html?rubrique61>ویژه 22 خرداد</a>
|
<a href=spip1999.html?rubrique62> لایحه حمایت از خانواده</a>
|
<a href=spipe694.html?rubrique64>گالری</a>
|
<a href=spip1cc8.html?rubrique65>عشا مومنی</a>
|
<a href=spipb69a.html?rubrique66>امیر یعقوبعلی</a>
|
<a href=spipab88.html?rubrique67>خدیجه مقدم</a>
|
<a href=spipff5e.html?rubrique68>راحله عسگری زاده و نسیم خسروی</a>
|
<a href=spipfcfe.html?rubrique69>پروین اردلان،جلوه جواهری، مریم حسین خواه، ناهید کشاورز</a>
|
<a href=spipa83e.html?rubrique70>زینب پیغمبرزاده</a>
|
<a href=spip1a53.html?rubrique71> سعیده امین، سارا ایمانیان، محبوبه حسین زاده، ناهید کشاورز و  همایون نامی </a>
|
<a href=spip787d.html?rubrique72>احترام شادفر</a>
|
<a href=spip947f.html?rubrique73>نسیم سرابندی زاده،فاطمه دهدشتی</a>
|
<a href=spip25be.html?rubrique74>وبلاگ مهمان</a>
|
<a href=spip131a.html?rubrique75>پرونده خرم آباد</a>
|
<a href=spip7000.html?rubrique76>دستگیری ها</a>
|
<a href=spipa61e.html?rubrique77>مریم مالک</a>
|
<a href=spip7e7c.html?rubrique79>پرستو اللهیاری</a>
|
<a href=spip29a5.html?rubrique80>مهرنوش اعتمادی</a>
|
<a href=spip93a1.html?rubrique81>سمیه رشیدی</a>
|
<a href=spipd83a.html?rubrique82>Other Languages</a>
|
<a href=spip2b57.html?rubrique83>همراهان</a>
|
<a href=spip86f2.html?rubrique85>«فراخوان کمپین ده روز با بهاره هدایت»</a>


 | <a href=english/index.html >English</a>

				</td>
              </tr>
            
            
          </table></td>
        </tr>
        <tr>
          <td></td>
          <td> </td>
        </tr>
        <tr>
          <td></td>
          <td> </td>
        </tr>
      </table></td>
    <td height="100%"  valign="top" bgcolor="#5acfe3">&nbsp;</td>
    <td bgcolor="#cbcbcb" valign="top" width="28%">
    <table width="100%" border="0" cellpadding="0" cellspacing="0">
      <tr>
        <td width="1"></td>
        <td align="center" height="115" valign="middle"><img src="img/last1.gif" width="200" height="114" /></td>
        <td width="1"></td>
      </tr>
      <tr>
        <td width="8"></td>
        <td class="body_text">
		  </td>
        <td width="8"></td>
      </tr>
      <tr>
        <td></td>
        <td class=body_text ><h2 align="right"><a href="spipbf9e.html?article1930"><img src="img/b1.gif" width="220" height="30" border="0" /></a></h2>
          <p align="right"><a href="spip7fc2.html?article1929"><img src="img/b3.gif" alt="" width="220" height="30" border="0" /></a></p>
          <p align="right"><a href="spip97e0.html?article109"><img src="img/b5.gif" width="220" height="30" border="0" /></a></p>
          <p align="right"><a href="spipd6fb.html?article1935"><img src="img/b2.gif" width="220" height="30" border="0" /></a></p>
		  <p align="right"><a href="spip93c2.html?article1927"><img src="img/b4.gif" width="220" height="30" border="0" /></a></p>
          <p align="right"><a href="spipee87.html?rubrique57"><img src="img/b7.gif" width="220" height="30" border="0" /></a></p>
          <p align="right"><a href="spip6dc5.html?article1932"><img src="img/b6.gif" width="220" height="30" border="0" /></a></p>
       

	   <div align="center">
 

   
<br clear=all>
<br clear=all>
	 
	 <!---------search-------------------->
		<form action="http://we-change.org/spip.php?page=recherche" method="get">
  <input name='page' value='recherche' type='hidden' class="inputbox" size="2" maxlength="20"/>
	<input type="text" class="button" name="recherche" id="recherche" onfocus="this.value='';" />  <input type="submit" value="جستجو" name="search" class="button" />
</form>	
		 <!---------end search-------------------->
		</div></td>
        <td></td>
      </tr>
    </table></td>
  </tr>
  <tr>
    <td width="72%" bgcolor="#cbcbcb">&nbsp;</td>
    <td width="0%" bgcolor="#cbcbcb">&nbsp;</td>
    <td bgcolor="#cbcbcb">&nbsp;</td>
  </tr>
  <tr>
    <td></td>
    <td></td>
    <td></td>
  </tr>
</table>
</center>
</body>

<!-- Mirrored from we-change.org/spip.php?article2750 by HTTrack Website Copier/3.x [XR&CO'2014], Fri, 16 May 2025 22:40:27 GMT -->
</html>
	
